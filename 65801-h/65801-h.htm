<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=utf-8" />
<title>The Project Gutenberg eBook of Sonen af söder och nord. Förra delen, by August Blanche</title>
   <link rel="coverpage" href="images/cover.jpg" />
   <!-- TITLE="Sonen af söder och nord. Förra delen" -->
   <!-- AUTHOR="August Blanche" -->
   <!-- LANGUAGE="sv" -->
   <!-- PUBLISHER="Albert Bonnier, Stockholm" -->
   <!-- DATE="1870" -->
   <!-- COVER="images/cover.jpg" -->

<style type='text/css'>

body       { margin-left:15%; margin-right:15%; }

div.frontmatter { page-break-before:always; }
.ser       { text-indent:0; text-align:center; margin-top:1em; margin-bottom:1em;
             font-size:1.6em; font-weight:bold; }
.ser .line2{ font-size:0.5em; }
.ser .line3{ font-size:0.625em; }
.sect      { text-indent:0; text-align:center; margin-bottom:1em; font-size:1.2em;
             font-weight:bold; }
.vol       { text-indent:0; text-align:center; margin-bottom:1em; font-size:1em; }
.tit       { text-indent:0; text-align:center; margin-bottom:1em; font-size:1em; }
.pp        { text-indent:0; text-align:center; margin-bottom:1em; font-size:0.8em;
             margin-bottom:3em; }
h1.title   { text-indent:0; text-align:center; margin-bottom:1em; }
.subt      { text-indent:0; text-align:center; margin-bottom:1em; }
.subt .line2 { font-size:0.8em; }
.aut       { text-indent:0; text-align:center; margin-bottom:2em; font-size:1em; }
.aut .line1{ font-size:0.8em; }
div.motto  { max-width:18em; margin-left:50%; font-size:0.8em; margin-bottom:1em; }
.attr      { text-indent:0; text-align:right; margin-right:1em; }
.run       { text-indent:0; text-align:center; margin-bottom:1em; font-size:0.8em; }
.pub       { text-indent:0; text-align:center; font-size:0.8em; }
.pub .line1{ font-size:1.25em; }
.printer   { text-indent:0; text-align:center; margin-top:8em; margin-bottom:1em;
             font-size:0.8em; }
.printer .line1{ font-size:1.25em; }
div.chapter{ page-break-before:always; }
h2         { text-indent:0; text-align:center; margin-top:3em; margin-bottom:1em;
             font-size:1.2em; }
h2 .firstline { font-size:1.25em; }
h3         { text-indent:0; text-align:center; margin-top:3em; margin-bottom:1em;
             font-size:1em; }
h3 .firstline { font-size:1.2em; }
h3.chapter1{ margin-top:0; }
h4         { text-indent:0; text-align:center; margin-top:2em; margin-bottom:1em; }

p          { margin:0; text-align:justify; text-indent:1em; }
p.first    { text-indent:0; }
span.firstchar { font-size:2em; }
p.noindent { text-indent:0; }
p.date     { text-indent:0; text-align:right; margin-right:1em; font-style:italic; }
hr.tb      { border:0; border-top:1px solid black; width:10%; margin:1em; margin-left:45%;
             margin-right:45%; }
div.letter { margin-top:1em; margin-bottom:1em; }
p.addr     { text-indent:3em; margin-bottom:1em; }
p.sign     { text-indent:0; text-align:right; margin-right:1em; }
p.footnote { text-indent:0; font-size:0.8em; margin:1em; }
p.center   { text-indent:0; text-align:center; margin:1em; }
p.end      { text-indent:0; text-align:center; font-style:italic; margin-top:1em; }

/* spans */
.underline { text-decoration: underline; }
span.sc    { font-size:0.8em; }

/* drama */
span.character { font-size:0.8em; }
p.dir1     { text-indent:0; margin-bottom:1em; font-size:0.8em; }
p.dir      { text-indent:0; text-align:center; }
span.dir   { font-style:italic; }

/* poetry */  
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }
.stanza .verse2{ text-align:left; text-indent:-2em; margin-left:3em; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-size:0.8em; line-height:1.2em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }
.trnote .transnote { text-indent:0; text-align:left; font-weight:bold; }

/* page numbers */
a[title].pagenum { position: absolute; right: 1%; }
a[title].pagenum:after { content: attr(title); color: gray; background-color: inherit;
              letter-spacing: 0; text-indent: 0; text-align: right; font-style: normal;
              font-variant: normal; font-weight: normal; font-size: x-small;
              border: 1px solid silver; padding: 1px 4px 1px 4px;
              display: inline; }

body.x-ebookmaker { margin-left:0; margin-right:0; }
.x-ebookmaker div.poem-container div.poem { display:block; margin-left:2em; }
.x-ebookmaker a.pagenum { display:none; }
.x-ebookmaker a.pagenum:after { display:none; }

</style>
</head>

<body>

<div style='text-align:center; font-size:1.2em; font-weight:bold'>The Project Gutenberg eBook of Sonen af söder och nord. Förra delen, by August Blanche</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: Sonen af söder och nord. Förra delen</p>
<p style='display:block; margin-top:0; margin-bottom:1em; margin-left:2em; text-indent:0;'>Romantisk skildring från revolutionen i Paris 1848</p>

<div style='display:block; margin-top:1em; margin-bottom:1em; margin-left:2em; text-indent:-2em'>Author: August Blanche</div>

<div style='display:block; margin:1em 0'>Release Date: July 9, 2021 [eBook #65801]</div>

<div style='display:block; margin:1em 0'>Language: Swedish</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Eva Eriksson, Robinzoon, Jens Sadowski, and the Online Distributed Proofreading Team at https://www.pgdp.net. This file was produced from images generously made available by The Internet Archive.</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK SONEN AF SÖDER OCH NORD. FÖRRA DELEN ***</div>

<div class="frontmatter chapter">
<p class="ser">
<span class="line1">SAMLADE ARBETEN</span><br />
<span class="line2">AF</span><br />
<span class="line3">AUGUST BLANCHE.</span>
</p>

<p class="sect">
ROMANER.
</p>

<p class="vol">
I.
</p>

<p class="tit">
SONEN AF SÖDER OCH NORD.
</p>

<p class="pp">
FÖRRA DELEN.
</p>

<p class="pub">
<span class="line1">STOCKHOLM.</span><br />
<span class="line2">ALBERT BONNIERS FÖRLAG.</span>
</p>

</div>

<div class="frontmatter chapter">
<h1 class="title">
SONEN AF SÖDER OCH NORD.
</h1>

<p class="subt">
<span class="line1">ROMANTISK SKILDRING</span><br />
<span class="line2">FRÅN REVOLUTIONEN I PARIS 1848</span>
</p>

<p class="aut">
<span class="line1">AF</span><br />
<span class="line2">AUGUST BLANCHE.</span>
</p>

  <div class="motto">
<p>
“Les révolutions qui arrivent dans un
grand état, ne sont pas l’effet du hasard
ni du caprice des peuples.“
</p>

<p class="attr">
<span class="sc">SULLY.</span>
</p>

  </div>
<p class="run">
ANDRA UPPLAGAN.
</p>

<p class="pp">
Förra delen.
</p>

<p class="pub">
<span class="line1">STOCKHOLM.</span><br />
<span class="line2">ALBERT BONNIERS FÖRLAG.</span>
</p>

</div>

<div class="frontmatter chapter">
<p class="printer">
<span class="line1">STOCKHOLM.</span><br />
<span class="line2">ALB. BONNIERS BOKTRYCKERI 1870.</span>
</p>

</div>

<div class="chapter">
<a id="page-5" class="pagenum" title="5"></a>
<div class="chapter">

<h2 class="part blank" id="chapter-0-1" title="FÖRORD.">
</h2>

</div>

<p class="date">
Paris den 20 Januari 1851.
</p>

<h3 class="chapter1" id="subchap-0-1-1">
<span class="firstline">Madame Robert och hennes vänner.</span>
</h3>

</div>

<p class="first">
<span class="firstchar">D</span><span class="postfirstchar">et</span> är klart, att en resande, som för första gången besöker
Paris och der uppehåller sig några månader, skall
komma i erfarenhet af mycket som han förut icke känt eller
kanske ej ens drömt om. Är den resande en författare, om
än aldrig så obetydlig, såsom fallet gudnås är med mig, så
är det också lika klart, att han gerna icke allenast vill uppteckna
hvad han sett, utan äfven meddela det åt dem, som
möjligtvis förut skänkt hans arbeten någon uppmärksamhet.
</p>

<p>
I dylika fall samlar man ihop alla sina rön och reflexioner,
knyter ihop dem i en större eller mindre volym,
hvilken man döper till namnet: “Reseintryck“, “Vandringar
i utlandet“, “En vinter i Paris“ med mera sådant, och skickar
sedan på vinst och förlust sitt barn ut i verlden. Blir
barnet väl emottaget af en oväldig kritik och en bildad allmänhet,
så känner sig fadern naturligtvis ofantligt lycklig.
Har barnet ingen lagerkrans att bjuda sin far på, utan säger
till honom: “Pappa! som du ser, är min högra hand
alldeles tom, och det är inte mitt fel, utan ditt, min far;
men i min venstra ligga, såsom du ser, några fyrkar till ersättning
för en och annan biljett på diligenserna eller jernvägarne,
och det är heller icke mitt fel, utan allmänhetens“;
då blir fadern icke alldeles förtviflad. Men har barnet hvarken
det ena eller det andra att gifva, då — då tröstar sig
i alla fall fadern, ty, tack vare naturens första bud, det
finnes ej något barn som icke gjort sin far <em>någon</em> glädje,
åtminstone vid dess första steg på lifvets bana, åtminstone
innan det skickades ut i verlden.
</p>

<p>
<a id="page-6" class="pagenum" title="6"></a>
Men det ligger likväl mycket vanskligt i alla dessa “Reseintryck“,
“Vandringar i utlandet“ o. s. v. Saknar man
den fyndighet, som behöfs för att uppfinna någon ny pikant
form, eller är man ej förmögen af reflexioner lika snillrika
eller, rättare sagdt, snillrikare än de som redan äro utgifna
öfver samma ämnen, så blir man en af de tråkigaste
varelser på jorden, ty det gifves knappast något tråkigare
än en resebeskrifning, som icke innehåller någonting annat
än hvad andra förut och kanske lyckligare utfört. Jag känner
ganska många förståndiga och bildade menniskor, som
fått fross-skakningar vid första anblicken af ett “Reseintryck“
eller en “Vandring i utlandet“.
</p>

<p>
Det är gifvet att jag, som bestämdt ville utgifva något
om min resa utan att derigenom skada mina landsmäns helsa,
skulle stanna i mycken förlägenhet, ty jag saknar fyndigheten
i formen och snillet i reflexionen samt saknar framför
allt lusten att vara tråkig, ty man har sannerligen ingen rättighet
att vara det. Må vara att allmänheten kan låta bli
att läsa hvad jag låtit trycka; men de arme sättarne, de
arme korrekturläsarne, de äro väl menniskor de också, och
jag vill icke hafva en sättares eller en korrekturläsares förbannelse
på mitt samvete.
</p>

<p>
Jag började derför tänka efter, om det icke skulle gå an
att skrifva en roman med parisiska scener och bland dem
försåtligt insmyga åtskilligt af hvad jag hade att anföra om
märkvärdiga ställen, om konst, om litteratur, om politik och
gud vete icke allt som en resebeskrifvare brukar idisla, sig
sjelf, om ej androm, till mycken uppbyggelse och hugnad.
Jag hade icke länge funderat förrän jag fattat mitt beslut,
nämligen att skrifva just en sådan roman, under det jag
hvilade mig efter de långa ströftågen fram och tillbaka genom
den ofantliga staden.
</p>

<p>
Men ämnet?
</p>

<p>
Ack! i Paris kan man icke vara ängslig öfver brist på
ämnen. Man behöfver blott genomläsa dagens tidningar, för
att få dussintals sådana att välja på, ja, man behöfver knappast
mer än gapa, för att med luften få in hela volymer af
romaner, helst i en tid som denna, då man, kafvande i svallvågorna
efter en stor revolution, endast söker efter medel
till en ny och kanske ännu större.
</p>

<p>
Man behöfver blott en kort tid vistas i Paris, för att
icke längre förvåna sig öfver den ofantliga produktivitet,
<a id="page-7" class="pagenum" title="7"></a>
hvilken kanske i lika hög grad som det öfverlägsna snillet
utmärker en Alexandre Dumas, en Eugène Sue m. fl. Det
enda man här har ondt om, är tid. Men har man den, så
har man också snart sagdt allt annat.
</p>

<p>
Det återstod mig således endast att göra mitt val, hvilket,
som man vet, icke är det lättaste, när man har mycket
att välja på, då jag en dag satte mig i en omnibus för att
fara till Bicêtre, ett af de största fattigförsörjningshusen i
Paris, för att taga kännedom om huru man i civilisationens
hufvudsäte vårdar det oskyldiga lidandet eller den fattiga
ålderdomen, som är ännu mera oskyldig.
</p>

<p>
För sex sous kommer man i en omnibus från och till
hvilken trakt i Paris man önskar. I vagnen midt emot mig
satt ett fruntimmer, med hvilket jag genast kom i det lifligaste
samtal. När jag säger: lifligaste, är det naturligtvis
blott min dam som detta epitet tillkommer, ty jag, nyss anländ
till Paris, föredrog visligen örats bruk framför tungans,
och om jag också vore tjugo år i Paris, skulle jag säkert
aldrig komma till den färdighet i franska språket som den
min dam uti vagnen i så rikligt mått innehade.
</p>

<p>
För att förekomma den af mina landsmän, som skulle
kunna draga på munnen åt mitt lifliga samtal med ett obekant
fruntimmer och en fransyska till på köpet — ty hemma
tänker man alltid illa om sina landsmän — skyndar jag
att berätta, det min fransyska i vagnen var mycket gammal,
åttiårig, såsom jag efteråt fick veta. Hennes namn var
Antoniette Robert. Således madame Robert, enka sedan
tjugo år.
</p>

<p>
Hennes man, som varit kurir under Napoleons tid, hade
haft mycket att beställa både för dennes och dess marskalkars
räkning samt särskildt gjort en resa till Sverige för
Bernadottes. Madame Robert nämnde Sverige och Bernadotte
icke blott derför att jag var svensk — hon hade först
tagit mig för engelsman, en heder som vederfares nästan
alla utlänningar i Paris — utan äfven derför att hon sade
sig haft mycken beröring med familjen Bernadotte. Också
hade hon en mängd anekdoter om den store marskalken, sedermera
Sveriges och Norges konung, samt om dennes gemål,
nuvarande enkedrottningen, — anekdoter, som hedrade de
begge höga personernas hjerta, anekdoter, som väl skulle
löna mödan att vid något tillfälle offentliggöra och dem jag
gerna ville skänka min vän Crusenstolpe, emedan ingen så
<a id="page-8" class="pagenum" title="8"></a>
skickligt som han skulle kunna använda dem, förutsatt likväl
han vore vid lynne att företrädesvis teckna dagrar i stället
för skuggor i sina snillrika skildringar.
</p>

<p>
Som det var min afsigt att tillbringa flere timmar på
Bicêtre, och jag var fastande, underrättade jag mig af madame
Robert, hvar man i granskapet af berörde inrättning
kunde finna något lämpligt frukostställe. Madame Robert
hade artigheten att icke blott säga mig hvar ett sådant
fanns, utan äfven att, sedan vi lemnat vår omnibus, sjelf
föra mig dit; och snart sutto vi tillsammans på hvar sin
sida om en kalfpastej och en butelj vin. Aldrig hade jag
förr druckit vin “tête-à-tête“ med ett åttiårigt fruntimmer, men
sällan hade jag druckit mitt vin med mera smak, ty madame
Robert kredensade drufvan med den ena intressanta historien
efter den andra. Hon var alldeles outtömlig, den
goda madame Robert. Men så hade hon också en åttiårig
lefnad att hemta ur.
</p>

<p>
Ack! tänkte jag, hvilken samling af roman-ämnen har
jag ej redan dessa skrynkliga läppar att tacka för! — Men
som jag ej hade lust att uppföra pjeser från ett förflutet århundrade,
så nöjde jag mig med att dricka en skål för madame
Roberts nära hundraåriga minnen, hvarefter vi åtskildes,
sedan jag likväl dessförinnan emottagit hennes adress.
</p>

<p>
Jag dröjde icke att göra mina besök hos henne och blef
vid ett af dessa förestäld för hennes vänner, tvänne andra
fruntimmer. Det ena var en madame Voguet, som hade varit
amma åt ingen mindre personlighet än Carl XIV:s son
och efterträdare, Oscar, vår nuvarande allernådigste konung.
Madame Voguet kunde icke nog beprisa sitt höga dibarn,
hvilket hon ansåg för det vackraste och sötaste barn, som
någonsin legat vid en qvinnas bröst. Långt ifrån att betvifla
denna hennes försäkran, lyssnade jag med verkligt nöje till
madame Voguets berättelse om huru hon torkat de första
tårarne ur en konungs öga samt huru hon njutit och känt
sig lycklig af att i sin famn hafva burit den, som en dag
skulle leda tvänne rikens öden.
</p>

<p>
Som jag likväl aldrig tänkte våga mig på att skrifva
en konungs historia, icke en gång konung Oscars, så kom
jag snart att företrädesvis sysselsätta mig med det andra
fruntimret, hvars namn var madame Lambert, gift med en
skräddare i Lyon och endast på ett kortare besök i Paris.
Madame Lambert öfverraskade mig snart med mitt eget fäderneslands
<a id="page-9" class="pagenum" title="9"></a>
språk, hvilket alltid klingar vackert, men kanske
likväl minst, när man hoppar in på det ifrån franskan eller
italienskan.
</p>

<p>
Madame Lambert var således svenska. Min nyfikenhet
att lära känna, huru hon kommit till Frankrike och hvilka
öden hon der haft, blef på ögonblicket tillfredsstäld. Hon
och en yngre syster, som numera var död, voro döttrar till
en sadelmakaremästare i Göteborg med namn Ahlgren, hvilken
derstädes afled år 1825, till mycken glädje för sina yrkesbröder,
emedan han drifvit den största sadelmakarerörelsen
i Göteborg, men deremot till mycken sorg för sina tvänne
efterlemnade döttrar, och denna så mycket större, som fadern,
utom ett kärt minne, endast, och oaktadt sin stora rörelse i
lifstiden, lemnat sina begge döttrar ett kapital af 2,000 rdr
banko, hvilket icke afkastar någon synnerlig ränta, helst om
Justitie-kollegium eller Förmyndare-kammaren skall förvalta
de omyndiges medel.
</p>

<p>
Det är mycket svårt för en tjuguårig ungdom med god
helsa och åtföljande matlust att lefva af omkring 40 rdr
banko om året; det är icke lätt för en fattig flicka med någorlunda
uppfostran att draga sig fram i Sverige, emedan
hon har svårt att taga pig-tjenst, när hon har ett kapital
af 1,000 rdr, har svårt att bli guvernant, när hon icke
är språkkunig eller spelar piano; ännu svårare har hon
att bli någorlunda drägligt gift, när hon endast har 40 rdr
i ränta, men allra svårast har hon att lefva ärbart och
hvad man kallar anständigt, när hon med ett så litet kapital
i mynt förenar ett fördelaktigt utseende och en vacker
växt.
</p>

<p>
Mamsellerna Ahlgren voro ganska vackra, men de voro
dertill ganska förståndiga och beslutsamma. De hade händelsevis
kommit öfver ett “Reseintryck“ af en svensk turist
och deruti funnit att unga fruntimmer i Frankrike, med stort
kapital eller intet, med eller utan pedantism i lefnadssätt
för öfrigt, ha det allra lättaste att bli gifta, om ej just med
svenskar, åtminstone med fransmän, hvilka icke heller äro
att förakta.
</p>

<p>
Mamsellerna Ahlgren hade funnit ganska rätt i den
saken, ty när svenskan, den fattiga nämligen, nästan med
hjertat i halsgropen och blickarne mot jorden säger: “<em>Om</em>
jag en gång blir gift“, så säger deremot fransyskan med
hjertat kanske hvarken i halsgropen eller på något annat
<a id="page-10" class="pagenum" title="10"></a>
ställe samt med trotsiga blickar: “<em>När</em> jag en gång gifter
mig.“ Och detta gäller förnämligast den fransyska, som är
fattig, ty den som är rik, blir visserligen gift, men det är
mamma eller pappa som gifter bort henne, antingen hon vill
eller icke. Visserligen vill hon det alltid, men icke med Z.,
som föräldrarne tycka om, utan med A., som hon älskar.
</p>

<p>
Mamsellerna Ahlgren kunde icke annat än värdera ett
land, der qvinnans rätt så till alla delar vårdas, och beslöto
derför att resa till Paris. Först stälde de så till att de
blefvo förklarade myndiga och sedan köpte de sig en fransk
parlör, hvilken de träget studerade. Derefter begåfvo de
sig af med sina vexlar och sin parlör, hvaruti de under resan
oupphörligen förhörde hvarandra, och de talte rätt bra
franska sinsemellan.
</p>

<p>
Så kommo de slutligen till Paris, som i deras ögon var
ett utomordentligt angenämt samhälle, ty dels funno de en
stad, hvilken till och med var större än Göteborg, och dels
sågo de aldrig något fruntimmer ute på gatan, som ej hade
sin kavaljer att hålla under armen. Också tyckte de att
alla flickor sågo mycket gladare och lyckligare ut än deras
systrar i Sverige och enkannerligen i Göteborg, der qvinnor
i allmänhet hafva mycket tråkigt och karlar också. De
begge systrarna fortforo att flitigt tala franska med hvarandra,
men som de talade svenska med fransmän, så dröjde
det länge innan någon fransman bjöd dem armen.
</p>

<p>
Mamsellerna Ahlgren fingo emellertid snart kondition.
Den äldre, nuvarande madame Lambert, som af sin salig far,
sadelmakaren, lärt sig att kanta fotsackar och stoppa vagnsdynor,
tog sig till att sy västar och sticka stoppning å frackar,
syrtuter m. m. En skräddararbetare hos samme mästare
satte stort värde på hennes blå ögon och ljusa hår,
men ännu större på hennes sätt att föra nålen samt den
ovanliga styrkan och ihärdigheten i hennes fingrar, tack vare
faderns fotsackar. Han friade genast till dessa ovanliga fingrar
och fick på köpet både handen och de ljusa lockarne, för
att icke tala om sjelfva ögonen, som endast borde kunna
betraktas såsom ett nödvändigt sybehör, isynnerhet för den
som skulle bidraga till en skräddares trefnad och lycka på
jorden.
</p>

<p>
Monsieur Lambert, så var skräddarens namn, flyttade
med sin hustru, född Ahlgren, till Lyon, en småstad i Frankrike
med ungefär 205,962 innevånare. Der lefde de ganska
<a id="page-11" class="pagenum" title="11"></a>
lyckligt, ty rörelsen gick förträffligt. Monsieur Lambert hade
nästan ständigt fyrtio arbetare på sin verkstad och konsumerade
ungefär lika många gas-lågor för hvarje afton. Med
ett ord, f. d. mamsell Ahlgren ångrade aldrig att hon lemnat
sitt fädernesland, tänkte sällan på Göteborg och trodde,
med en tår i ögat, att det var många herrans år sedan någon
krans lades på den hederlige sadelmakarens graf.
</p>

<p>
Men lifvet är sig likt. Madame Lambert hade äfven
haft sina sorger. Hon hade haft en son, som varit äldre
än alla de andre sju, ty madame Lambert, ehuru naturaliserad
fransyska, förblef alltid till sitt skaplynne en svensk
hustru. Denne son, klippt och skuren till faderns efterträdare,
hade hunnit till tjugo års ålder, då 1848 års revolution
hindrade honom från att bli äldre. Han hade i början
af detta märkvärdiga år följt en manlig jemnårig kusin till
Paris, för att, till sin familjs och konstens fromma, inhemta
en ny snitt på västar, lämpad efter tre knapprader, som då
började bli på modet. Ynglingen tog reda på snitten, fick
de tre knappraderna i sitt hufvud, men dagen derefter en
kula af bly på samma ställe, ty han stupade på en barrikad
vid samma kusins sida. Lyon gick miste om de tre moderna
knappraderna, men fick i stället republiken, ty de gamla
snitten äro ändå alltid de bästa.
</p>

<p>
Madame Lambert, modern, begret sin son, men hon förtviflade
ej, ty svenskan hade blifvit fransyska; monsieur
Lambert, fadern, skröt vidt och bredt öfver att han depenserat
sin äldste son till förmån för den goda saken. Hela
Lyon strömmade till hans hus för att beundra det sällsynta
fenomenet af en skräddare, som depenserat så mycket för
det allmänna bästa. Ur sonens hjeltegraf uppstego hundratals
nya västar, frackar och paletåer, så att monsieur Lambert
måste antaga fyrtio arbetare till samt konsumerar till
dato hvarje qväll åttio gaslågor. Med ett ord, familjen Lambert
befinner sig i de mest lyckliga omständigheter.
</p>

<p>
Men hur gick det väl med madame Lamberts syster,
den yngre mamsell Ahlgren? — Vänta, vi komma snart till
henne, ty det är om henne som madame Lambert börjar
tala, under det hon oupphörligen torkar sina fyrtifemåriga
ögon, ännu ganska vackra och rörande, isynnerhet när de
gjuta tårar öfver enda systerns graf.
</p>

<p>
Marie Ahlgren, som, efter hvad vi veta, följt sin äldre
syster till Paris, var icke på långt när så skicklig som systern
<a id="page-12" class="pagenum" title="12"></a>
i konsten att kanta fotsackar och stoppa vagnsdynor.
Deremot besatt hon en alldeles utomordentlig färdighet uti
att blankskura och polera metall. Sadelmakaren Ahlgrens
spännen på seldon och knappar på hundsvottar hade på sin
tid gjort ett oerhördt uppseende och skulle bestämdt hafva
beredt honom odödligheten, så framt någon odödlighet funnes
för sadelmakare. Mamsell Marie fortsatte sin konst i Paris
och fick inom kort tid ganska mycket att göra, ty det är
mycket metall som behöfves skuras och poleras äfven i Paris.
</p>

<p>
Särskildt vann hon ett synnerligt förtroende på en mekanisk
verkstad i södra delen af staden. På denna verkstad
fanns en verkmästare med namnet Cambon, en ung man af
ädel hållning och martialiskt utseende, någonting som visst
icke är ovanligt bland fransmän. Mamsell Marie med sitt
varma, öppna sinne för allt skönt, vare sig i metallväg eller
annan väg, kunde aldrig möta den unge verkmästaren utan
att rodna öfver hela ansigtet. Verkmästaren hade visserligen
ingenting emot blå ögon och ljust hår, hvilka herrligheter i
södern äro mycket eftersökta; men han kunde icke lida en
hy, som helt och hållet stötte på pionen, ty han trodde i
början, den gode verkmästaren, att mamsell Marie alltid var
så der röd i skinnet, såsom fallet merendels är med dem, som
förtära mycket spirituosa. Cambon var dock ej så elak, att
han tillskref hennes rodnad en sådan ful källa. På sin höjd
trodde han att den stackars flickan vore född med ett sådant
olyckligt skinn och att denna jemnröda hy vore en nationalegenhet
för det kalla björnland, hvarifrån han hört att den
blåögda, men alltför rödletta flickan kommit.
</p>

<p>
Huru stor blef icke derför hans öfverraskning, när han
en dag upptäckte, att den unga främlingen äfven hade en hy
som den renaste snö. Han hade nämligen en dag haft något
att anmärka mot några messingspjeser, som den unga flickan
polerade. Hans anmärkning hade den verkan, att mamsell
Marie, som hitintills och det till sin stora olycka varit röd
i ansigtet, så ofta verkmästaren sett på henne, nu blef så
fasligt blek, att verkmästaren riktigt förtjustes deraf, emedan
han derigenom upptäckte att rodnaden icke var, såsom han
förut trott, oskiljaktigt införlifvad med skinnet. Men som
han, detta oaktadt, icke kunde frångå sin anmärkning mot
sjelfva messingsplåten, så blef mamsell Marie, erinrande sig
sin faders triumfer i Göteborg, alvarsamt ond.
</p>

<p>
<a id="page-13" class="pagenum" title="13"></a>
Hon ryckte messingsplåten ur verkmästarens hand och
lade den framför sig på ett bord. Derefter böjde hon sitt
vackra, men af förtrytelse ännu mycket bleka ansigte öfver
den blanka plåten, och började bevisa det ogrundade i monsieur
Cambons anmärkning. Denne såg naturligtvis med
mycken uppmärksamhet på berörde plåt.
</p>

<p>
“Men, mademoiselle!“ sade han, “det förhåller sig ju
verkligen såsom jag genast sade: messingen är för mycket
hvit ... Men se, men se, den blir ju allt hvitare ju mera
man ser på den ... ack, min gud! nu är den ju alldeles som
silfver ... det är ett stort fel, när messing ser ut som silfver
... Jag begriper icke hvad mademoiselle begagnat för
polityr den här gången?“
</p>

<p>
Hade Cambon vändt sina ögon från plåten till Maries
bleka kinder, så skulle han nog fått reda på polityren; men
i stället höll han sig envist vid den välsignade plåten, och
kom kanske för tillfället ej ihåg att plåten afspeglade mamsell
Ahlgrens bleka ansigte.
</p>

<p>
“Men hvad är det!“ återtog han förvånad: “jag tror
att jag gjort er orätt ... nu tycks det verkligen som om
messingen vore något rödare ... nej, men se bara ... nu är
den som den bör vara ... besynnerligt ... den är ju alldeles
förträfflig ... bra, bra, bästa mademoiselle! ... Men hvad
vill det nu säga! ... aj! aj! den blir rödare, den blir alldeles
för röd ... den blir som guld ... messing får icke heller
se ut som guld, nådigaste mademoiselle ... Ha! det har
jag inte heller märkt förut ... det är ett par blåa fläckar i
plåten, liknande små blå emaljerade ringar ... Ah, jag förstår!“
utropade han derefter och vände ändtligen sina ögon
till mamsell Maries numera blossande ansigte och fick derigenom
fullkomlig upplösning på den verkande gåtfulla polityren,
fick förklaring på silfret, guldet och den blåa emaljen.
</p>

<p>
Från detta ögonblick fingo messingsplåtarne sin naturliga
egendomliga glans och äfven mamsell Marie Ahlgrens ansigte
sin naturliga jemnare färg. Men Cambon hade svårt att uttala
det barbariska namnet Ahlgren, men tyckte deremot
mycket om namnet Cambon, och som han, till belöning för
en så rik polityr, gerna ville ge den vackra polererskan hvad
han sjelf tyckte om, så gaf han henne sitt namn, och på
detta sätt fick också hon hvad <em>hon</em> tyckte om. Begge blefvo
således mycket belåtna, och madame Cambon, liksom madame
Lambert, besvärades aldrig af någon hemlängtan till fäderneslandet,
<a id="page-14" class="pagenum" title="14"></a>
allra minst till Göteborg, der man knappast med
mikroskop skulle kunna upptäcka en så vacker och hygglig
karl som verkmästaren på den der mekaniska verkstaden i
Frankrikes hufvudstad.
</p>

<p>
Men salig sadelmakarens skugga, som fåfängt letat efter
den barnsliga kärlekens kransar på grafven i Göteborg, beslöt
kalla till sig ett af sina barn för att fordra räkenskap,
och som Marie alltid varit hans ögonsten och han följaktligen
hade de största anspråken på henne, så valde han också
henne. Efter fem års lyckligt äktenskap afsomnade madame
Marie Cambon i sin makes armar och med sista blicken på
en fyraårig son, hvilken med en kerubs ansigte hoppade
kring sängen, utan att kunna begripa hvarför modern sof så
länge, eller hvarför fadern var så bedröfvad öfver hennes
goda sömn.
</p>

<p>
Sonen hette Armand. När madame Lambert nämnde
detta namn, undergick både hennes blick och tunga en fullkomlig
förändring. Den förra hade icke mera någon skymmande
tår och den sednare ingen dämmande sourdine, såsom
nyss vid berättelsen om enda systerns och äldste sonens dödliga
frånfälle. Hennes blick blixtrade stolthet och hennes
tunga svärmade hänförelsens språk. Armand, ehuru blott
hennes systerson, var hennes hjelte, hennes afgud.
</p>

<p>
Jag greps af hennes hänförelse, när hon berättade mig,
huru Armand Cambon under Februari-dagarna 1848 i spetsen
för folket försvarat flere barrikader och slutligen jagat
Ludvig Philips tappra och trogna municipal-garde ur Hôtel
de Ville, hvilket han derefter intog och besatte; jag delade
hennes beundran, när hon vidare omförmälde huru samme
Armand i derpå följande Juni icke allenast värnat Hôtel de
Ville emot samma folk han anfört i Februari, utan äfven
eröfrat en mängd barrikader, uppbyggda och försvarade af de
tallösa förvillade arbetarne i S:t-Antoine. Armand var med
ett ord en krigsgud, hvar och när han visade sig.
</p>

<p>
Men Armand var äfven en kärleksgud — (härvid spelade
ett skälmskt leende kring mosterns läppar). Armand
var den vackraste yngling i Paris, liksom han var den tappraste;
han hade haft så många äfventyr i fruntimmersväg,
hade haft så många “bonnfortyner“ och slutligen hade
han — — —
</p>

<p>
Men jag glömmer, att Armand Cambon, “Sonen af Söder
och Nord“, är hjelten i min roman och att jag, en klok
<a id="page-15" class="pagenum" title="15"></a>
författare åtminstone i det hänseendet, icke bör på förhand
i en kort inledning uppenbara öden, som behöfva tvänne
hela volymer till tummelplats. Det är således madame Lambert,
född Ahlgren, jag har att tacka för min bekantskap
med Armand Cambon och hans öden, och mina läsare hafva
på samma gång henne att tacka för romanen, i fall nämligen
det är något att tacka för.
</p>

<p>
Mitt förra beslut trogen, har jag i samma roman inflikat
beskrifningar och reflexioner öfver åtskilliga märkvärdigheter
inom den stora staden samt derjemte sökt teckna den
sednaste revolutionen, hvarvid jag icke allenast begagnat mig
af de underrättelser, som man genom personlig beröring med
fransmän af alla opinioner kan inhemta, utan äfven studerat
från trycket utgifna skildringar öfver de märkvärdiga dagarnes
händelser. Företrädesvis har jag följt ett arbete, utgifvet
af den frejdade Alexandre Dumas, mera känd såsom orleanist
än såsom republikan, kalladt:
</p>

<p class="unwrap center">
“<em>Le Mois</em>,<br />
Revue historique et politique<br />
de tous les événements qui se produisent en<br />
France et à l’étranger<br />
depuis février 1848.“
</p>

<p>
Med ett sådant arbete till rättesnöre, bör man icke gerna
kunna beskyllas för att hafva uteslutande studerat 1848 års
revolution i republikanernas papper. Min pensel är för fattig
på färger, för att, såsom sig bör, skildra dessa stora tilldragelser,
jag vet det nog, men hvad som fattas mig af rikedom
på färger, skall jag söka ersätta genom grunddrag af
sanning. Hvad sjelfva språket beträffar, har jag kanske gjort
mig skyldig till åtskilliga klandervärda saker — för att icke
tala om dem, som kunna göras mot sjelfva innehållet. Så
har jag t. ex. på svenska återgifvit namnen på sådana ställen,
som antingen redan förut äro bekanta i Sverige eller
med lätthet kunnat öfversättas, under det att de öfriga förblifvit
vid sina franska namn. Vidare har jag här och der
i dialogen låtit en och annan fransk fras insmyga sig, men
detta var mig nödvändigt, så framt jag någorlunda troget
skulle kunna återgifva det egendomliga i den franska dialogen.
Jag vågar dock anse dessa fel icke större, än att en
öfverseende läsare lätt bör kunna ursäkta dem.
</p>

<p>
<a id="page-16" class="pagenum" title="16"></a>
Hvad för öfrigt angår madame Robert och hennes vänner,
till hvilka äfven jag snart räknades, så har madame
Voguet, konung Oscars amma, sin goda pension samt bor
dessutom hyresfritt i h. m. enkedrottningens franska palats.
Men med madame Robert sjelf stod det icke alldeles så lyckligt
till. Förmodligen var det för att vinna något understöd,
som hon bad mig vid min afresa från Paris medtaga ett bref
från henne till h. m. enkedrottningen, hvilket jag naturligtvis
lofvade, emedan jag alltid kan få tag i någon kammarherre,
som ordentligt vill frambära brefvet. Men hon bad
mig äfven att inför h. m. enkedrottningen personligen och
muntligen framföra den åttiårigas djupa vördnad, och detta
torde bli något kinkigt för en arm syndare, som tycker att
republikaner också äro folk.
</p>

<p>
Deremot föreföll mig ett uppdrag, som madame Lambert
anförtrott mig, ganska lätt, nämligen det att medföra
bref och helsningar till en farbror, som hon trodde sig hafva
i Göteborg, en mycket gammal snickarmästare. Ja, madame
Lambert, jag skall, under min hemresa till Stockholm, enkom
för hans skull besöka Göteborg; jag skall, så framt han lefver,
lemna honom både brefvet och helsningarna; jag skall,
vid ett glas punsch och en pipa, upprepa för honom de
begge brorsdöttrarnas öden i främmande land; jag skall klingande
vidröra hans glas och tömma en skål för madame Lambert
och hennes familj, samt vid samma tillfälle framtaga
den moderna och dyrbara bruna sammetsväst, som skräddaren
i Lyon skickat sin gamle frände; jag skall röras af att
se, hur den silfverhårige gubben, som, för att ej bli ett spektakel
i andra snickarmästares ögon, icke vågar profva den
moderna västen, likväl med skrynklig hand stryker på dess
mjuka duk och mellan dess konstigt arbetade stenkols-knappar
kanske fäller en tår vid tanken derpå, att ingen slägtings
hand skall tillsluta hans slocknade öga, emedan hans enda
fränder antingen andas eller hafva en graf under främmande
himmel.
</p>

<p>
Slutligen skall jag, för att skingra tåren, berätta honom,
som säkert är för svagsynt att läsa min bok, allt hvad jag
vet om hans yngre slägting Armand Cambon, om denne son
af södern, hvilken vid så många tillfällen äfven visade sig
vara en värdig son af norden.
</p>

<p class="sign">
<span class="sc">FÖRFATTAREN.</span>
</p>

<div class="chapter">
<a id="page-17" class="pagenum" title="17"></a>
<div class="chapter">

<h2 class="part" id="chapter-0-2">
<span class="firstline">FÖRSTA TIDSKIFTET.</span><br />
Slutet af år 1847.
</h2>

</div>

<h3 class="chapter1" id="subchap-0-2-1">
<span class="firstline">Första kapitlet.</span><br />
Messings-kedjan och femfrancs-stycket.
</h3>

</div>

<p class="first">
<span class="firstchar">P</span><span class="postfirstchar">å</span> en öppen plats inom det åttonde arrondissementet af
Paris, en klar och blid December-dag år 1847 — Paris kan
hafva många klara och blida December-dagar — stannade
en ung man, hvilken blottade sitt hufvud och stälde hatten
på den stenbelagda marken. Den unge mannen var klädd i
blus och pantalonger af mycket fint rödrutigt bomullstyg.
Blusen, som i rika veck föll öfver ett höghvälfdt bröst, sammanhölls
intill det smärta lifvet af ett splitter nytt lackeradt
läderskärp, hvars lilla stålspänne gnistrade mot solen, som
ett smycke af briljanter. Ynglingens gestalt, redan på afstånd
sedd, tillkännagaf kraft, poesi och en viss glad stolthet,
egenskaper, som icke sällan förena sig under en blus, nb.
när denna bäres af en fransman. Närmare sedd, hade han
ett ansigte med fina drag, mycket ljuslett hy, eldiga, fastän
blå ögon, halföppen mun genom vanan att ofta tala och ständigt
le, samt vackra hvita tänder, all denna ungdomens och
helsans herrlighet infattad i en ram af yppiga svarta lockar
och polisonger, hvilka sednare, kortklippta och väl putsade,
förenade sig under en haka med mörk skäggbotten.
Den blonda hyn och det mörka håret, när de äro förenade,
betraktas såsom någonting sällsynt i södern.
</p>

<p>
<a id="page-18" class="pagenum" title="18"></a>
Den unge mannen omgafs snart af en mängd folk, ty
man såg på alla hans rörelser att han ämnade hålla tal.
Fransmannen och fransyskan, begge lika idoga och visst
inga slösare af tid, stanna dock gerna, när frågan är om att
afhöra en talare, utan att derför denne behöfver på förhand
intaga genom ett vackert ansigte eller en fördelaktig växt,
såsom fallet var med den förevarande unge mannen. Vid
hörnen af de rymligare gatorna och isynnerhet på de öppna
platserna ser man dagligen och stundligen små folkhopar, samlade
kring hvar sin orator af gatan, hvars tunga är i oupphörlig
rörelse, till fromma antingen för de konster han har
att visa eller för de varor han har att sälja.
</p>

<p>
Qvinnorna i den folkhop, som nu samlades, tycktes icke
nog kunna beundra den blifvande talarens ansigte och hållning,
otåligt afvaktande orden från hans läppar, under det
att karlarne delade sin uppmärksamhet mellan honom och
hans hatt, hvilken sednare icke företedde någonting annat
märkvärdigt, än att den, i stället för att sitta på hufvudet,
stod med kullen mot gatstenarne, till mer än hälften fyld
af små paket, ett sätt att nyttja hatt, som hattmakaren
troligtvis icke drömt om, när han i sin anletes svett formade
den.
</p>

<p>
Men medan talaren bereder sig till talet, icke derför att
han behöfver bereda sig dertill, enär fransmannens tunga
städse är redo, antingen han vet eller icke vet hvad han
skall tala, utan derför att han väntar sig ett större auditorium,
vilja vi som hastigast betrakta platsen, på hvilken
ynglingen står, ty att platsen är märkvärdig, det ser man
genast på den höga majestätiska kolonnen, som der reser sig.
</p>

<p>
Platsen är Bastilj-platsen och kolonnen Juli-kolonnen.
</p>

<p>
Bastilj-platsen! Juli-kolonnen! ... Det mörkare förflutna
och det ljusare närvarande! ... fängelset och friheten! ...
vålnader af olycklige, som försmäktat i despotismens bojor!
vålnader af lycklige, som stupat för frihet och fädernesland! ...
</p>

<p>
Bastiljen — en bostad först för konungar, bland hvilka
Frans den förste vid sina fester brukade bekläda de tjocka
murarna med sidendraperier, nattetid belysta af mer än 1,200
facklor under fanfarer och jubelrop, och sedan för statsfångar,
lyssnande till vakters fältrop, bojors rassel och bilors
fall — stormades för sista gången af folket den 14 Juli 1789
och jemnades med jorden. Återstår således deraf blott platsen
med dess namn och minne. Men namnet är renadt och
<a id="page-19" class="pagenum" title="19"></a>
minnet försonadt, ty på samma plats höjer sig nu Juli-kolonnen,
ett ståtligt monument öfver stupade barrikad-kämpar,
upprest af ett tacksamt folk och helgadt af en konung, som
i början kanske var tacksammare än sjelfva folket.
</p>

<p>
För dem af våra läsare, som icke haft tillfälle att med
egna ögon se och beundra monumentet, våga vi en kort beskrifning.
Kolonnen, hel och hållen af brons, har en höjd,
som, mätt från basen till toppen, utgör omkring 85 svenska
alnar. Piedestalen, i detta mått inbegripen och likaledes af
brons, med friser öfverallt prydda af rikt ciselerade ornamenter
samt med en gallisk tupp i hvardera hörnet, har
sina fyra facer olika dekorerade. På hufvudfacen är ett
lejon, stödjande sig mot zodiaken, hvarigenom på en gång
framställes folkets kraft och Juli-månadens himmelstecken.
Deröfver läser man följande i metallen ingräfda gyllene bokstäfver:
</p>

<p class="unwrap center">
“A la gloire<br />
des citoyens français<br />
qui s’armèrent et combattirent<br />
pour la défense des libertés publiques,<br />
dans les mémorables journées<br />
des 27, 28 et 29 juillet 1830.“
</p>

<p class="unwrap center">
På bak-facen, under staden Paris’ vapen, läser man:<br />
“Loi du 13 décembre 1830<br />
Art. 15.<br />
Un monument sera consacré à la mémoire<br />
des événements de juillet.
</p>

<hr class="tb" />

<p class="unwrap center">
Loi du 9 mars 1833<br />
Art. 2.<br />
Ce monument sera érigé sur la place de la Bastille.“
</p>

<p>
På de begge sidofacerna äro under staden Paris’ vapen
upptecknade de trenne Juli-dagarnes data med guirlander öfver
och lagerkransar med segerpalmer under. Sjelfva det
s. k. lifvet af kolonnen är medelst 4 kransar eller band afdeladt
<a id="page-20" class="pagenum" title="20"></a>
i tre partier. Hvarje parti, 8 alnar högt och representerande
en af de tre dagarne, är i sin ordning fördeladt i 6
kolumner, hvardera af dessa innehållande 28 namn af dem,
som stupade i Juli-striden. Följaktligen 168 namn mellan
hvarje band och i totalbelopp utgörande 504. Sjelfva banden
äro prydda med lejonhufvud, genom hvilkas öppna gap
dagsljuset intränger till kolonnens inre. Emellan dessa lejonhufvud
hänga sköldar med de tre dagarnes gyllene chiffer.
Kapitälet, värdigt en sådan kolonn och troligtvis det största
i sitt slag, väger ensamt 21,000 skålpund och är, i förhållande
till det öfriga, rikt orneradt med löfverk, hvaraf 4 jätteblad
bilda vinklarna af den korg, hvilken höjer sig öfver
kapitälet, som dessutom är försedt med 4 lejonhufvud, under
hvilka fyra barn uppbära rika guirlander af blommor och
frukt. Det är styrkan som vakar öfver och beskyddar
oskulden, det är oskulden som i sin ordning förskönar och
förädlar styrkan. Kapitälet är derjemte bekransadt af en
öppen balustrad, ifrån hvars midt höjer sig en mindre piedestal,
uppbärande den gyllene statyn af frihetens genius, som,
krossande despotismens bojor, förer civilisationens fackla öfver
verlden.
</p>

<p>
Kolonnen stödjer sig på tvänne fotstycken af hvit marmor;
det första är cirkelrundt, och det andra eller öfverliggande,
som är i qvadratform med en polerad granit-sockel,
prydes på hvardera sidan af fyra bronsmedaljonger, framställande
rättvisans, kartans, styrkans och frihetens sinnebilder.
Kolonnens port gifver tillträde till tvänne trappgångar.
Bestiger man den, som i skruf-form bär uppåt och hvilken,
helt och hållet af metall, har 205 trappsteg, så kommer man
efter några minuters vandring i närheten af frihetens genius
och får från den öppna balustraden en herrlig utsigt öfver
den ofantliga staden, dess hvimlande gator, dess palatser och
tempel, förvånande genom sin mängd, hänryckande genom
sin skönhet. Väljer man deremot den andra trappgången,
som bär nedåt, så står man snart inom murarna af de fallne
barrikadkämparnes stad, afdelad i tvänne grafhvalf, hvartdera
innehållande en stor sarkofag; i hvarje sarkofag äro fem och
tjugo likkistor nedsatta; i hvarje likkista hvila tolf kämpar
den sista hvilan. Följaktligen är det utöfver ett antal af
600 döde som Juli-kolonnen reser sig, som frihetens genius
sväfvar.
</p>

<p>
<a id="page-21" class="pagenum" title="21"></a>
Det är en högst egen känsla hvaraf man gripes, när
man står dernere i grafhvalfvet och fäster sina blickar på
S:t Martin-kanalens mörka vågor, som djupt under hjeltegrafven
oupphörligen, ehuru med ett liktågs tröga gång,
skrida fram och försvinna. Man tycker sig stå vid stränderna
af floden Styx; man tycker sig höra vålnader hviska
till hvarandra öfver det mörka vattnet. Hvarom hviska de
väl? ...
</p>

<p>
Fråga de kanske hvarandra, huru många dylika monumenter
behöfva resas, innan frihetens genius blifvit något
annat än blott en gyllene bild, innan sanningen torkat den
sista tåren ur sitt öga, innan menskligheten och civilisationen
smält tillsammans i en enda låga med en fridsäll jord
till altarhärd och Guds leende anlete till himmel!!!
</p>

<p>
Men lemnom grafvarne och återvändom till lifvet, som
leker på takåsen till de dödes stad, och förenom oss med dem,
som samlat sig kring talaren vid kolonnen och det så talrikt,
att denne ändtligen finner sig kunna börja sitt tal. Bland
åhörarne ser man äfven några personer af den s. k. bättre
klassen, herrar och damer af utsökt toalett, ty alla i Frankrike
utan undantag älska talfriheten, och om de maktegande
inskränka den, hvilket visserligen stundom sker, så är det
blott derför att de sjelfve skola få tala desto mera.
</p>

<p>
“Mina herrar! mina damer!“ började den unge mannen,
under det han visade de församlade ett af de små paketen,
som han nyss upptagit ur hatten: “mina herrar! mina damer!
frihetens värn och frihetens belöning! Kan ingen af er
gissa hvad som finnes inom detta lilla anspråkslösa paket?
Ingen? ... Och likväl hafven I, mine herrar, ögon, hvars
blickar kunde döda Frankrikes fiender, och I, mina damer,
blickar, hvars strålar kunde uppväcka de döde.“
</p>

<p>
“Bravo!“ ljöd det från hela den tacksamma kretsen. I
Paris är man lika litet som annorstädes känslolös för beröm
och smicker.
</p>

<p>
“Men jag fattar orsaken“, återtog talaren efter några
bugningar, “och jag skyndar att förklara den ... Vi stå på
ett heligt ställe ... Era blickar, mine herrar, söka i denna
stund minnet af de tre Juli-dagarne och hur skulle de då
kunna fästa sig vid det obetydliga föremål, som nu är i
fråga! ... Strålen i era ögon, mina damer, afkyles i detta
högtidliga ögonblick af tårar, gjutne vid tanken på så många
<a id="page-22" class="pagenum" title="22"></a>
ynglingars död, på så mången för tidigt jordad förhoppning
om belönande kärlek och huslig lycka.“
</p>

<p>
“Men hvarför beklaga dem!“ fortfor talaren med åtbörder,
som skulle vara tillräckliga för minst ett dussin svenskar;
“de <em>voro</em> arbetare med knappast en sou till en klase
drufvor (hör! hör!) ... de <em>äro</em> hjeltar med en odödlighet för
årtusenden! (Bravo! Bravo!) ... Hvad de voro, äro vi i
denna stund ... hvad de nu äro, kunna vi blifva, om det
gäller.“
</p>

<p>
“Ja, ja!“ skreks från alla sidor, under det att Bastilj-platsen
genljöd af handklappningarna.
</p>

<p>
“Jag hör med förtjusning att de stora minnena uppröra
er och finna gensvar i era hjertan“, förklarade talaren med
en glans och värma i blick och ord, som icke kunde vara
tillgjorda; “men“, tillade han småleende, “det är icke nog
med att prisa de döde, man måste äfven, om ej just prisa,
åtminstone uppmuntra de lefvande, och hvilken af dessa förtjenar
det mer än den fattige arbetaren, som icke har något
annat än sina händers verk att lefva af? ... Den som kan
dö för stora idéer, bör icke få dö af svält.“
</p>

<p>
“Bra! ganska bra!“ gillade de kringstående.
</p>

<p>
“Således är det blott för att ge er anledning till denna
uppmuntran som jag öppnar paketet“, yttrade talaren, brytande
det och framdragande ur omslaget en messingskedja,
hvilken glimmade rätt vackert mot solen, under det att talaren
höll den så högt att alla kunde se den.
</p>

<p>
“Åhå“, utlät sig folket, utan att röja tecken till öfverraskning.
</p>

<p>
Vädjandet till Juli-kolonnen och de stupade frihetskämparne
var således blott prologen till en affär med messingskedjor,
och det anade nog åhörarne förut; men det gör fransmannen
detsamma för hvilket ändamål man talar, allenast
man anslår de patriotiska strängarne, följden deraf må sedan
blifva hvilken som helst, antingen en nedtrampad krona af
guld eller en uppvisad kedja af messing.
</p>

<p>
“Men det är icke tillräckligt med att I beundren varan“,
återtog talaren, “I måsten äfven köpa den ... En kedja, som
blott beundras, men icke köpes, blir, om den också är värd
millioner, förr eller sednare blott ett rep för den arme köpmannens
hals, och beundraren, som icke köper, blir den som
tilldrar repet.“
</p>

<p>
“Aha“, yttrade gatans parlamentariska församling.
</p>

<p>
<a id="page-23" class="pagenum" title="23"></a>
“Lyckligtvis står jag midt ibland ett stort och ädelt
folk“, fortfor köpmannen, “ett folk, som möjligtvis skulle
kunna hänga den som smider bojor för frie mäns armar ...“
</p>

<p>
“Ja, ja! ... ganska bra!“
</p>

<p>
“Men icke den, som knyter gyllene kedjor till prydnad
för våra qvinnors halsar.“
</p>

<p>
“Lefve qvinnan!“ ropade några röster.
</p>

<p>
“Ja, lefve qvinnan!“ instämde köpmannen; “men hur
viljen I att hon skall kunna lefva, om man ej uppskattar
hennes skönhet som sig bör, om man ej hyllar hennes smak
för det prydliga, om man ej ...“
</p>

<p>
“Ger henne kedjor, som äro värda en eller två sous“,
inföll en åhörare.
</p>

<p>
“En eller två sous?“ upprepade köpmannen: “om denna
kedja vore till salu i någon af stadens större juvelerarebodar,
till exempel hos herrar Tossin och Didiot vid rue
Richelieu eller i Palais-Royal, hvad skulle den då kosta? ...
tvåhundra, ja kanske trehundra francs, ty utom metallen och
arbetslönen måsten I betala bodens stora hyra, fönsterrutornas
slipade spegelglas och de tallösa gaslågorna, som mångdubbla
tillverkningarnas glans ... Men jag, som, efter hvad I finnen,
icke har någon annan salubod än hatten der, ingen annan
ruta än den genomskinliga luften, ingen annan belysning än
solen, jag kan möjligtvis sälja den för hundra francs.“
</p>

<p>
“Bara hundra francs? ... O mon dieu! Hvilket ädelmod!“
utropade flere.
</p>

<p>
Men oaktadt säljarens ädelmod anmälde sig ingen
köpare.
</p>

<p>
“I ansen hundra francs för litet, men ingen vill belöna
mitt ädelmod“, sade köpmannen; “arma folk! det är lättare
att taga hjertat ur ditt bröst, än hundra francs ur dina fickor
... Jag begär icke ditt hjerta, ty det tillhör fäderneslandet
(bravo!): jag begär icke heller hundra francs, ty hvem
eger väl hundra francs i dessa tider? (sannt, ganska sannt!
hvem eger hundra sous i dessa tider?) Tron icke, att jag
med förbundna ögon famlar bland ruiner af vårt fordna välstånd?
Är väl jag den ende, som icke ser huru näringarna
dag från dag tyna af, huru krediten sjunker (hör! hör!),
huru bodarne stängas af brist på köpare, medan deremot
handelsdomstolen fylles af cessionsansökningar, huru gatorna
hvimla af arbetare utan arbete, utan bröd (hör! hör!
<a id="page-24" class="pagenum" title="24"></a>
hör!), huru med ett ord samhället rusar till sin undergång,
huru ...“
</p>

<p>
“Sannt, sannt! Bravo, bravo!“ afbröt honom folkskaran.
</p>

<p>
“Aha! det är icke för sina kedjor han håller tal“, anmärkte
en af de jublande.
</p>

<p>
“Kedjorna äro blott en förevändning“, anmärkte en
annan.
</p>

<p>
“Hvem är han? ... Hvad heter han?“ frågade en tredje.
</p>

<p>
“Vare hvem han vill, så är det sanning han talar“,
tillade en fjerde.
</p>

<p>
“Ja visst, bravo!“ skränade de flesta.
</p>

<p>
“Det är dessa bedröfliga omständigheter som föranleda
mig att nedpruta priset till hälften“, började ånyo köpmannen:
“således icke en sou öfver femtio francs för denna vackra
kedja ... Hvem vill derför hitta en kedja för femton
francs? ... Mon dieu! sade jag femton? ... men får gå ... En
fransman står alltid vid sitt ord, när han ej bär krona på
hufvudet eller portfölj under armen.“
</p>

<p>
“Bravo!“
</p>

<p>
“I ropen bravo, men I köpen ej“, anmärkte talaren,
“men jag förstår ... I frukten kanhända att denna kedja är
af guld.“
</p>

<p>
“Åhå, ha, ha!“ skrattade de kringstående, som nog visste
att inga guldkedjor utbjudas på gatorna.
</p>

<p>
“Jag skyndar då att taga er ur denna villfarelse!“ yttrade
talaren, “jag hör er redan göra hvarandra följande frågor:
hvad skall en dag följden blifva af allt det guld man
upptäcker i Californien? Skola ej snart nog Californiens skatter
öfversvämma vårt land? Visserligen skola de ej muta
vårt mod, besegra vår tapperhet eller fördunkla vår ära
(bravo! bravo!) ... men de skola nedsätta värdet af allt vårt
guld till intet ... Guldmenniskan skall svälta ihjäl på sin bädd
af louisd’orer (bravo!), medan de lägre metallernas anhängare
intaga hans orättmätigt inkräktade tron (ja, ja!): den som
bär en kedja af guld skall knäfalla för den som bär en kedja
af messing. Derför, mine herrar! mina damer, den af er
som en dag önskar se hela börsen, Rothschild inbegripen, vid
sina fötter (bravo! bravo!), han köpe denna kedja för femton
sous ... Hvem vågar nu betvifla att min kedja är af
messing!“
</p>

<p>
Det fanns ingen som tviflade på det, men också ingen
<a id="page-25" class="pagenum" title="25"></a>
köpare, ingen som ens ville ge femton sous för en kedja,
hvilken, ehuru blott af messing, likväl var ganska vacker
och röjde mycken skicklighet och smak hos tillverkaren. Men
hade ingen af de församlade råd att köpa den, eller fruktade
man att ett köp skulle göra slut på den vackre talarens föredrag,
som så var i de flestes smak?
</p>

<p>
“Icke en gång femton sous“, sade efter någon stunds
uppehåll köpmannen, “men betänken då en annan omständighet
... föreställen er, att denna kedja verkligen vore af
guld, och att den, köpt för två till trehundra francs, en dag
borttappades, utan att någonsin kunna återfås, hvilken stor
förlust då för egaren eller egarinnan! ... Men om deremot
denna kedja, som endast kostar femton sous, förlorades, så
blefve ju förlusten endast femton sous, eller hur? ... Nej,
icke ens det: långt ifrån att bli förlust, blefve det snarare
en vinst, en vinst lika stor som skilnaden emellan trehundra
francs och femton sous ... Hvem skulle derför icke gerna
vilja ha en kedja, som, när den behålles, endast kostar femton
sous, men, när den förloras, tillskyndar en vinst af trehundra
francs eller just den summa, som en kedja af guld
skulle ha kostat?“
</p>

<p>
Allmänheten fortfor visserligen att beundra den utomordentliga
kedjan; men ingen spekulant anmälde sig, ingen
ville förlora femton sous för att vinna trehundra francs.
</p>

<p>
“Men“, återtog den långt ifrån modfälde säljaren, “I
hören dagligen så mycket ordas om den stora vinst Frankrike
skördat och isynnerhet nu skördar af sina förluster
(hör! hör!), att jag verkligen icke undrar på om I misstron
mig ... hör man icke dagligen vissa organer inom pressen, hör
man icke ministrarne och deras anhängare inom kamrarne
oupphörligen förklara att den sjunkande krediten, det ramlande
välståndet inom landet (högre!) och det slocknande anseendet
utom landet (högre! högre!) i sjelfva verket och inför den
högre vishetens ögon icke äro något annat än de solklaraste
bevis på landets lycka under en vis och fridsäll styrelse
(bravo! bravo!), att affärerna i Spanien (högre! högre!) och
affärerna i Schweiz (högre, högre, högre!) ...“
</p>

<p>
Talaren hejdade sig, ty hans skarpa blick upptäckte några
polissergeanter, som närmade sig folksamlingen. “Men
det är ingen välsignelse i dag på Bastilj-platsen“, började
han ånyo i något förändrad tonart, “och jag måste väl flytta
min butik till en annan trakt af staden ... till Tuilerierna
<a id="page-26" class="pagenum" title="26"></a>
kanhända, för att der finna den afsättning, som nekas mig
af Juli-kolonnen (nej, nej, nej!); men hellre än jag det gör“,
återtog han med stark röst, säljer jag min vara till underpris
(bravo, bravo!) ... “ja, jag säljer kedjan för fem sous,
så sannt jag heter Armand Cambon!“
</p>

<p>
Starka bifallsrop belönade detta stora bevis på patriotism.
Något hvar började föra händerna till sina fickor.
Kanske tyckte man sig alltför länge hafva pröfvat den unge
mannens tålamod eller också fann man att fem sous icke
kunde vara för mycket för en så beprisad kedja. Fransmannen
hushållar mindre än någon annan på sitt blod, när det
gäller; men nog ser han på sous-styckena och det kanske
mer än någon annan. Också är det mycket vanligt att i
Paris träffa utlänningar, som erbarmligen skrika öfver fransmännens
snålhet, hvilken de endast kunna jemföra med deras
evinnerliga fallenhet för uppror och revolutioner. Detta hindrar
likväl icke, att samme utlänningar länge och väl trifvas
i Paris och att nya oupphörligt ditströmma, för att kasta
sina guinéer eller dukater i gapet på samme fransmän, och
hvarför? Antingen finner man Paris trefligare än alla andra
städer i Europa eller också har man en aning om att menskligheten
och bildningen stå i någon skuld hos dessa snålvargar,
hvilka på ett eller annat sätt måste betalas.
</p>

<p>
“Jag ger fem sous for kedjan“, ropade en grisett, och
det med en ifver, liksom fruktade hon att någon skulle förekomma
henne.
</p>

<p>
“Vänta, jag ger fem francs för den“, hördes en annan
fruntimmersstämma, men så melodisk, att den, äfven utan
det oförmodade och särdeles frikostiga anbudet, skulle hafva
dragit till sig allas uppmärksamhet.
</p>

<p>
Hållande under armen en äldre herre, med hederslegionen
i knapphålet, stod der midt emot den öfverraskade köpmannen
en flicka i ungdomens och behagens första blomma.
De under den lätta, af svart silkesflor förfärdigade hatten
framringlande lockarne behöfde icke hafva denna mörkbruna
färg, för att förhöja hyns hvithet, en alabastergrund, i hvilken
morgonrodnaden inbränt sin skönaste färg och sedan
qvarglömt lågan. Första anblicken af de regelbundna anletsdragen
kunde hafva kommit en att tro, det Psyche lemnat
sin piedestal i Louvren, för att från Bastilj-platsen undersöka
huruvida frihetens genius på kolonnen möjligtvis kunde vara
hennes förlorade Amor. Psyche gör alltid, i förbigående
<a id="page-27" class="pagenum" title="27"></a>
sagdt, på alla ett djupare och varaktigare intryck än sjelfva
Venus, ty hon har allt af kärleksgudinnan, utom det alltför
jordiskt sinliga draget vid öfverläppen och det alltför guddomligt
stränga draget mellan ögonen, som konstnären gifvit
Cyperns herskarinna, antingen af skyldig aktning för Olympens
goda rygte eller för att lugna Vulcanus, som visserligen
var den mest sotiga, men också den mest anständiga af
Olympens gudar.
</p>

<p>
Men, för att återkomma till vår Psyche på Bastilj-platsen,
borde man väl nämna något om hennes ögon; dock, att
träffande afbilda en fransyskas ögon, när de äro stora, högblå
och kasta strålar mellan de sexton årens genomskinliga
silkesbefransade ögonlock med de penslade ögonbrynen deröfver
och de lätta skuggorna derunder, dertill höfves en rikare
pensel än vår, ty endast det guddomliga kan träffande likna
sig sjelf.
</p>

<p>
Den unga damens drägt — en nutidens Psyche kan naturligtvis
ej framställa sig i samma toalett som antikens — bestod
i en svart mantilj af silkessammet med halfalns breda
Bryssel-spetsar, nedanom hvilka draperade sig i rika veck en
svart sidensars-klädning, prydd af tre hvarf tyllvolanger af
samma färg.
</p>

<p>
Personer, som följt med sin tid, säga att denna svarta
drägt var på modet i slutet af år 1847. Efter revolutionen
1848 blef röda färgen den herskande och räckte till de bekanta
Juni-dagarne, hvarefter halfva staden gick svartklädd,
sörjande slägtingar, stupade i barrikadstriden. Med Napoleons
presidentskap kom den grå färgen på modet och räckte tilldess
förskräckelsen för socialismen någorlunda hade lagt sig.
Sedan började helt småningom Orleanister och Legitimister
(de qvinliga nämligen) lysa i de blå och gröna färgerna,
trons och hoppets färger. Men som tron och hoppet allt
mer börjat sjunka i moln, så har man ånyo gripit till den
svarta drägten.
</p>

<p>
Den unga damens klädning var icke så lång som dem
våra svenska damer begagna. Fransyskorna hafva för mycken
smak och för små fötter, för att bruka långa klädningar.
</p>

<p>
För en beundrare af vackra fötter — och det äro vi
nog något hvar — är det verkligen en njutning att se hur
en fransyska förer sina. En fransyska skulle bestämdt kasta
sig i Seinen eller osa ihjäl sig, hvilket sednare i Paris är
mycket “en vogue“, om någon förebrådde henne att hon
<a id="page-28" class="pagenum" title="28"></a>
ginge snedt på skorna. Hon kan, liksom andra qvinnor, må
illa, behandlas och behandla sig sjelf illa; men gå illa är för
henne omöjligt. Hon kan, liksom andra, nöta ut sina skor,
ty cancan och scottish pröfva nog grisetternas skosulor, men
det är blott framsulan det gäller, och klacken blir alltid densamma,
alltid lika ny och glänsande, aldrig röjande någon beröring
med plankan eller stenen. Derför är också hennes
gång en gång på resårer, och när hon stående hvilar sig, är
det fjärilns hvila på blomsterskålen.
</p>

<p>
Det är förlåtligt, om man blir något varm om hjertat,
när man vill teckna fransyskan, hvilket är nästan likaså
svårt som att beskrifva vestanvinden, som förtjusar oss när
den kommer och bedröfvar oss när den flyr. Påståendet, att
fransyskorna visserligen i allmänhet äro graciösare än andra
qvinnor, men i allmänhet icke så vackra som deras systrar
i norden, är blott en konstgjord blomma, som man af artighet
räcker andra länders döttrar, för att trösta dem. Vi,
som med en äkta turists nyfikenhet genomströfvat Paris och
det i många omgångar, ha icke kunnat underlåta att dervid
finna, det den allgode guden varit lika frikostig mot Paris
som mot Stockholm, hvad vackra fruntimmersansigten beträffar.
Vi skulle till och med kunna säga, att han varit
något frikostigare, om vi bara tordes.
</p>

<p>
Förmågan att behaga är hvarje qvinna medfödd; men
denna förmåga odlas olika hos olika subjekter eller, kanske
rättare sagdt, folkslag. Så t. ex. räcker svenskans bemödande
att behaga vanligtvis icke längre än till den betydelsefulla
kullerstolen och aflägges icke sällan med brudskruden,
då deremot fransyskans räcker ända till grafven, hvarefter
det går i arf till hennes döttrar, som, hvad de än vanvårda,
likväl aldrig vanvårda detta sitt möderne.
</p>

<div class="poem-container">
  <div class="poem">
    <div class="stanza">
      <p class="verse">Men troheten! troheten! —</p>
      <p class="verse">“O trohet! du är stor i norden“,</p>
    </div>
  </div>
</div>

<p class="noindent">
då deremot söderns döttrar och främst bland dem fransyskorna
... O himmel! Bevare oss gud för dessa gracer
utan hjerta; för dessa ögon, som tända eldar för flere än en;
för dessa små fötter med deras till flygt alltid spända vingar;
för dessa fina fingrar, som med slängkyssar uppspäda
sjelfva korstecknet, under det ögonen i sjelfva vigvattensskålen
söka älskarens bild! ... det är fasligt! ...
</p>

<p>
Men det är verkligen skäl att något afkyla viggen, innan
vi slunga den öfver så vackra hufvud som fransyskornas.
<a id="page-29" class="pagenum" title="29"></a>
Gerna vilja vi förena oss med dem som uppresa och helga
vestaliska tempel åt nordens “ljuslockiga mör“, men likväl
med vilkor att grundpelarne dertill icke samlas på bekostnad
af söderns “svartögda tärnor“.
</p>

<p>
Derför några ord om fransyskornas mycket omordade
flyktighet. Det är klart att vår mening ej kan vara att
våga någon lansbrytning till förmån för dessa olyckliga varelser,
hvilka innehafva, såsom fransmännen och de sjelfva
kalla det, “une vilaine position“, men hvilkas antal i förhållande
till folknummern visst icke är större i Paris än i
andra hufvudstäder. Man kan egna deras öde en tår, djupt
beklagande att den gode ängeln nödgats lemna så många
vackra hyddor till pris åt lågorna af de lägsta lidelser,
hvilka, sedan de rasat ut, lemna efter sig dessa hemska
ruiner, bland hvilka eländet famlar, ett elände utan like,
ty det har samvetsqvalen på hvar sin sida och föraktet
efter sig.
</p>

<p>
Vi vända oss endast till de samhällsklasser, af hvilka
man eger att fordra sedlighet såsom en gifven följd af bättre
vilkor, bättre uppfostran och föresyn, men som, i den mån
de äro förnämare eller rikare, lemna allt mer och mer otillfredsställande
svar. Det sväfvar, så har man sagt oss, mycken
trolöshet, rik på förställning och ränker, öfver turkiska
mattor, mellan gyllene väggspeglar och sammetsdivaner, belysta
af mång-armade kristallkronor. Men man har äfven
sagt oss den egentliga orsaken dertill, och hvarför skulle vi
icke tro lika mycket på det sednare som på det förra? ...
Se här hvad man sagt oss:
</p>

<p>
Föräldrar af hög börd eller stor rikedom ha naturligtvis
icke tid att sjelfva uppfostra sin dotter. När hon blifvit
så stor, att hon, enligt vedertaget bruk, måste lära sig läsa,
rita och “göra musik“, flyttas hon utur barnkammaren, hvilken,
belägen i en öfre våning af palatset, föräldrarna sällan
haft tid att besöka, och sättes i en pension, så till vida lik
ett kloster, som hon deruti icke får se eller tala med någon
annan än pensionsförestånderskan, några underlärarinnor och
på sin höjd en och annan gråhårig lärare i ritning eller
pianospelning, hvilka alla samt och synnerligen blifva föremål
för den unga pensionärens och hennes jemnåriga kamraters
mer eller mindre lustiga och oskyldiga upptåg. Mer
än två gånger på året hafva omöjligt föräldrarne tid att
personligen göra sig underrättade om sin dotters framsteg,
<a id="page-30" class="pagenum" title="30"></a>
men hvilket anses så mycket mer öfverflödigt, som pensionen
är en af de mest ansedda i Paris. Det är riktigt svårt
att der få in sina barn, och man får tacka sin gud om man
får in dem för 2,000 francs om året för hvarje pensionär.
Emellertid tillväxer den unga pensionären, om ej just i visdom,
så åtminstone i en mängd konster, de flesta utgående
på att spela nyssberörde lärarepersonal en mängd puts, att
knipa en och annan bakelse ur hofmästarns skafferi samt en
och annan persika från trädgårdsmästarns orangeri, ty pensionen
har naturligtvis en mycket vacker trädgård med höga
häckar och ännu högre murar. Dessutom kan hon ungefär
lika mycket engelska språket som våra svenska pensionärer
kunna franska. Hon är nu femton år, går på det sextonde
och flyger hvarje ögonblick till fönstret för att se, om icke
föräldrarnes ekipage snart skall infinna sig för att befria
henne från det mångåriga fängelset. Ändtligen kommer ekipaget.
Under tiden hafva de omtänksamme föräldrarne, som
redan för dottern bestämt ett kapital med t. ex. 40 till 50,000
francs årlig ränta, gjort bekantskap med en ung man, hvilken
de finna ganska hygglig, emedan också han har ett kapital
med ungefär lika stor afkastning. Nu kommer dottern
hem och emottages af de hulda föräldrarne, hvilka, sedan
de med mycken ceremoni kysst hennes panna, presentera
henne för den väntande fästmannen, hvars namn hon förut
icke ens hört omtalas. Han är kanske den förste unge karl
hon sett och säkert den förste, som räcker henne den betydelsefulla
blomsterbuketten. Det förstås att hon genast måste
tycka om honom. Åtminstone taga föräldrarne det för
gifvet, ty de utsätta bröllopsdagen, som vanligtvis randas
tre veckor efter det första mötet. Under denna väntans tid
hålles den unga bruden träget innestängd emellan hemmets
murar och får knappast i föräldrarnes närvaro tala med
brudgummen, som dagligen på bestämd timme uppvaktar
med de utsöktaste blomsterbuketter och de dyrbaraste konfektkorgar.
Men de tre veckorna hafva sin gräns. Bröllopsdagens
otåligt väntade sol sjunker, och från denna stund
är den unga damens frihet gränslös. Nu först börjas för
henne visiternas, soiréernas och balernas tid, böjande sig för
hennes minsta nyck. Förr en blomma med hårdt fästad rot,
är hon nu en blomma utan stjelk, fångad och drifven omkring
af alla möjliga hvirflar samt vissnad innan lifvets middagssol
tändt sig. Nu gör hon bekantskaper, som mera motsvara
<a id="page-31" class="pagenum" title="31"></a>
hennes ungdoms-drömmar; nu kommer hon in i förhållanden,
som ...
</p>

<p>
Kort sagdt: hela den förnäma och rika verldens husliga
missöden ha sin grund i det oproportionerliga förhållandet,
att qvinnans frihet före äktenskapet är för liten och efter
äktenskapet för stor. Men är det väl hon som bör anklagas
derför? Är det väl hon som bildat detta olycksaliga uppfostringssystem,
hvilket hon måste underskrifva med sitt dyraste
hjertblod och besegla med ett helt lifs olycka? ...
</p>

<p>
Ända från den tid djufvulen upphörde att i egen hög
person gästa jorden, har han mer än tillräckligt varit representerad
af de sedvanor och bruk, som under namn af
“convenance“ och “comme il faut“ nedtryckt menskligheten
och förvridit verlden.
</p>

<p>
Men, i guds namn! utropa moralisterne, det är väl inte
alla som ha råd att årligen betala 2,000 francs för sina
döttrars uppfostran! det är väl inte alla, som ha 40 eller
50,000 francs ränta att ge sina barn i hemgift! Om förbannelsen
endast ligger i börden och penningen, så måste ju
helt naturligt välsignelsen ensam falla på majoritetens lott,
ty majoriteten har hvarken börd eller guld! ...
</p>

<p>
Vi skulle kunna svara med ett vädjande till den sanningen,
att ingenting smittar så mycket som de högres och
rikares föresyn i lära och lefverne, men nöja oss i stället
med att inför de stränge moralisterne presentera hela denna
skara af grisetter, hvilkas snöhvita tyllmössor man ser flyga
inom och utom barriererna af den ofantliga staden.
</p>

<p>
Troligtvis finnes det ingen af dem som icke har sin älskare.
Få grisetter förtjena mera än halfannan franc om
dagen; men ganska få af deras älskare förtjena mera än de,
och åtskilliga, såsom studenterna, förtjena intet. Icke desto
mindre äro de allt för dem de tillhöra. De tillreda deras
mat, borsta deras kläder, blanka deras skor, städa deras kammare,
springa deras ärenden, afråda dem från tusen dårskaper,
som, utan dem, skulle gifva sig luft. Följaktligen är
grisetten för dem på en gång älskarinna, syster och tjenarinna.
</p>

<p>
Och hvad fordrar hon för allt detta? Jo, att älskaren
följer henne när hon vill skratta åt vådeviller eller dansa
scottish (grisetterna äro galna i vådeviller och scottish). Älskaren
behöfver icke bli mörk i fysionomien, ty älskarinnan
köper sjelf sin biljett. Grisetten svälter gerna tre dagar i
<a id="page-32" class="pagenum" title="32"></a>
veckan för att kunna skratta åt vådevillen en gång och dansa
två. Älskaren behöfver icke taga börsen med sig för oförmodade
utgifter, ty älskarinnan betalar sjelf sina kastanier,
sitt bröd och sina drufvor.
</p>

<p>
Och hvad vänta de för sin framtid af sina älskare?
Hvad väntar t. ex. grisetten af sin student? Jo, att den blifvande
mannen i staten kanske en gång skall bli skumögd
eller närsynt, när han möter den förre studentens älskarinna.
— Men de äro så lätt tröstade, säger man, de äro så lättsinniga,
hafva snart i beredskap en annan, i den förlorades
ställe. Det är alltför möjligt, att fransyskan icke bryr sig
om att med särdeles många tårar försköna spåren af den
manliga otacksamheten. Det är till och med alltför troligt
att hon icke gör det.
</p>

<p>
Vi veta icke hur många tröstlösa flickor sucka i Stockholm;
men det veta vi att knappast någon nattlig dimma
hvilat öfver Seinens vatten, som icke emottagit den sista
sucken ur en qvinnas hjerta, brustet långt förrän det kallnat.
</p>

<p>
Vi bedja våra läsare om förlåtelse för det vi gjort oss
skyldige till ett af de största fel en romanförfattare kan begå,
nämligen att genom afvikning från ämnet hejda handlingens
naturliga gång. Men detta är så vanligt, när man kommer
in på kapitlet om det täcka könet.
</p>

<p>
Emellertid vilja vi nu söka återtaga tråden till den ovanliga
händelsen på Bastilj-platsen, ty ovanligt är det visserligen
att någon bjuder fem francs för en vara, som man kan
fä för fem sous. Dertill kom äfven, att hon som bjöd syntes
tillhöra en klass, som icke brukar göra uppköp för sin toalett
på gatan och för öfrigt icke är känd för att särdeles intressera
sig för det lägre folket.
</p>

<p>
Vår hjeltinna — det är så godt att genast erkänna
henne såsom sådan — egde också den allra som hvitaste
lilla hand, och det var lätt att se, ty hon hade, om af en
händelse eller af koketteri, afdragit högra handsken. Ett
nytt fem-francsstycke med Ludvig Filips bild — ännu Ludvig
Filips bild — syntes i denna hand. Det smala pekfingret
med dess genomskinliga skära nagel förmådde knappast
betäcka bildens reputerliga kindben. Mot en skönare hand
kunde en konungs hufvud icke hvila.
</p>

<p>
“Hvilken idé! hvilken galenskap!“ hviskade i hennes
öra mannen med hederslegionen.
</p>

<p>
<a id="page-33" class="pagenum" title="33"></a>
“Jag gaf i går tio francs för en liten blomma af madame
Furstenhoff och för en timme sedan ett fem-francsstycke
för en torta hos monsieur Félix vid Boulevarden“, svarade
hon lika sakta.
</p>

<p>
Armand Cambon, riddaren af messingskedjorna, närmade
sig henne, synbart öfverraskad.
</p>

<p>
“Det är verkligen så att jag köper er kedja för fem
francs“, sade hon; “och hvad underligt finner ni deruti, ni,
som sjelf nyss bjöd ut den för hundra?“
</p>

<p>
“Bravo! bravo!“ jublade skaran, applåderande och
skrattande.
</p>

<p>
“I himlens namn, blottställ oss icke!“ hviskade återigen
riddaren af hederslegionen, förskräckt öfver den hedersbevisning,
som egnades hans dam.
</p>

<p>
“Julia Grisi och Fanny Cerrito skulle kunna afundas mig
så mycket bifall“, svarade leende den unga flickan.
</p>

<p>
“Visserligen, sköna dam!“ stammade Cambon, tummande
ännu förlägnare på kedjan, ty han kunde icke dölja för sig
att den nyss gifna applåden till icke oväsendtlig del gifvits
på hans bekostnad, “visserligen begärde jag hundra francs
... men det torde icke vara er bekant att i Paris en stackars
arbetare som jag måste tala mycket för att få sälja litet.“
</p>

<p>
“Men många tala ej så mycket som ni“, förklarade hon;
“mången talar icke fjerdedelen så mycket för guld som ni
har talat för messing.“
</p>

<p>
“Det är sannt, det är sannt!“ ropade folket om hvarandra;
“Cambon talar som Ledru Rollin ... Cambon borde
bli deputerad!“
</p>

<p>
Riddaren af hederslegionen stod som på nålar och drog
oupphörligen i den unga damens mantilj, till verklig fara
för de dyrbara Bryssel-spetsarne.
</p>

<p>
“Det är visst sannt att jag begärde hundra francs“,
svarade Armand brydd; “men jag bedyrar att jag lika litet
trodde på möjligheten att få dem som ...“
</p>

<p>
“Som ni nu tror på de fem jag bjudit“, inföll hon.
“Var så god och tag emot pengarna och låt mig få kedjan,
så är ju affären uppgjord.“
</p>

<p>
Hon räckte derunder fram handen med silfvermyntet.
</p>

<p>
“Jag ber om förlåtelse!“ yttrade Cambon, i det han
med en bugning sköt hennes hand med penningen tillbaka,
<a id="page-34" class="pagenum" title="34"></a>
“denna kedja är redan såld ... såld för fem sous åt den unga
flickan derborta, såsom ni sjelf kanske hörde.“
</p>

<p>
“Rätt! ganska rätt!“ ropade folket, lika känsligt för rättvisa
som för goda infall.
</p>

<p>
“Bra, monsieur!“ tillade damen med fem-francsstycket,
lifvad af samma känsla som de öfriga: “uppgör affären först
med henne och kom sedan till mig ... ni har säkert flere
kedjor i er hatt derborta ... men var god och skynda er!“
tillade hon, fruktande för sina Bryssel-spetsar som hennes
otålige kavaljer oupphörligt ryckte uti.
</p>

<p>
Armand Cambon var ej sen att uppgöra affären med
grisetten, hvilken rodnande räckte honom kopparslantarne,
inlagda i hvitt papper, ty det nakna kopparmyntet var naturligtvis
för fult för att kunna presenteras en så ung och
vacker karl som Armand Cambon, och dessutom var det ju
icke omöjligt att sådant der hvitt och fint papper kunde på
afstånd tagas för silfver.
</p>

<p>
Sedan vår köpman lemnat grisetten kedjan och dervid
sagt henne några artigheter så väl för det vackra omslaget,
som för de granna svarta ögonen, hvilket också var i enlighet
med verkliga förhållandet, upptog han sin hatt från gatan
och närmade sig ånyo vår Psyche med fem-francsstycket.
</p>

<p>
Grisetten lemnade derunder folk-ringen och ilade sin
väg. För allt i verlden skulle hon icke kunnat förmå sig
att stanna qvar för att se på, huru ett annat fruntimmer
gåfve fem francs för en vara, hvilken hon endast kunnat betala
med fem sous. Men under det hon flydde, fästade hon
kedjan kring en hals, som icke heller var att förakta. Dock
fordrar rättvisan det erkännandet att hon under sitt lopp,
snarlikt hindens, icke uteslutande egnade sin uppmärksamhet
åt halsen och dess nya prydnad. Ofta kastade hon om hufvudet,
hvarvid de stora svarta ögonen sökte messingsarbetaren,
utan tvifvel tacksamma för det beröm han nyss gifvit
dem. Ack, hvad somliga ögon äro tacksamma!
</p>

<p>
Men Armand Cambon, den otacksamme, såg icke de
svarta för de blå. Hvem ser på den i vester flyende natten,
när man har himmeln klar i öster?
</p>

<p>
“En förståndig säljare handlar så att köparen aldrig
får skäl att ångra köpet“, sade Cambon till himmelen i öster;
“när nu en köpare ger mera för varan än den är värd, så
blir naturligtvis öfverskottet antingen en skänk åt säljaren
<a id="page-35" class="pagenum" title="35"></a>
eller en förlust för köparen ... Jag vill icke emottaga en
skänk och jag vill icke heller att ni skall lida en förlust.“
</p>

<p>
“Ah, jag förstår“, sade hon något förlägen.
</p>

<p>
Fina och känsliga själar hafva alltid lätt för att förstå.
</p>

<p>
“De dagar jag får en franc för hvarje kedja“, fortfor
arbetaren, “anser jag mig ha gjort en god affär, och dessa
dagar äro visst icke många ... derför vore också nu en franc
fullkomligt nog.“
</p>

<p>
“Men, monsieur,“ inföll hon, “det händer ju lika ofta
och kanske oftare att ni nödgas sälja för underpris, såsom
nyss till exempel, och då tycker jag att ni alltför väl
kunde ...“
</p>

<p>
“Om förlåtelse!“ afbröt han, “när jag det gör, så är
det mitt eget fel, men det bör ingen annan betala ... Således
en franc för kedjan efter ni är så god och vill köpa den.“
</p>

<p>
“Men hur vill ni då att jag skall göra?“ frågade den
sköna något misslynt, “jag har icke något mindre mynt hos
mig, och något motbjudande förefaller det mig att få tillbaka
på detta fem-francsstycke.“
</p>

<p>
“Nog vet jag“, svarade Cambon, “att ni ej bjöd på
kedjan för det ni ville ha den, utan derför att ni tyckte det
vara synd om en säljare, som ansträngde sina lungor för ingenting
... Derför är det också min skyldighet att hjelpa er
till rätta med saken!“
</p>

<p>
“Jag blir er särskildt förbunden för denna artighet“, försäkrade
den unga damen.
</p>

<p>
“Jag tager ert fem-francsstycke och behåller det“, föreslog
Cambon, “ni tager deremot fem stycken kedjor, som ni
icke behåller, utan skänker dem åt hvem ni behagar ... Är
jag nog lycklig, att ha gått er önskan till mötes?“
</p>

<p>
“Jag tackar er hjertligt! ... Men jag behåller en af
kedjorna och öfverlemnar åt er att skänka de öfriga åt hvem
ni vill.“
</p>

<p>
Riddaren af hederslegionen pustade och gnuggade händerna,
liksom han hade stått i flere graders köld.
</p>

<p>
“Mademoiselle! Ni är oändligt god“, sade Cambon, “men
der stå några flickor, som säkert tycka om mina kedjor och
skulle ännu mer värdera dem, om de finge dem af er egen
hand, som är så ... så ...“
</p>

<p>
Han ville säga: fin och vacker, men hejdade sig, ty det
föreföll honom som vore en dylik artighet i hans mun icke
på sitt rätta ställe. Det ridderliga, det granlaga mot fruntimmer
<a id="page-36" class="pagenum" title="36"></a>
är fransmannen medfödt och urartar aldrig hos honom.
Man är säker om att finna det lika väl under lumpsamlarens
lappade rock som under hofmannens stjernbeströdda
mantel.
</p>

<p>
Den unga damen rodnade, men ingen skugga öfver hennes
purpurmun röjde något förnämt förakt för den halfqvädna
visan. Hur skulle man också kunna förakta en visa,
som af blygsamhet icke sjunges ut, men hvars melodi man
så väl känner!
</p>

<p>
Ett ögonblicks tystnad följde emellertid, hvarunder fem-francsstycket
utbyttes emot de fem messingskedjorna. Den
unga damen hade följt riktningen af köpmannens finger, när
han utvisade de flickor i ringen, som han ansåg hugade att emottaga
kedjorna. Utan att vidare fundera på saken gick hon
fram till de öfverraskade arbetardöttrarna och delade ut de
fyra klenoderna, låtande på samma gång, ehuru omärkligt
för alla andra, ett guldmynt medfölja hvarje kedja; men den
femte gömde hon i den lilla guldbroderade korgen, som hängde
vid hennes arm.
</p>

<p>
De som fingo kedjorna, blefvo icke litet lyckliga, ty messingskedjor
äro ändå i alla fall en rätt vacker prydnad, helst
när dermed följer tillräckligt guld att förgylla dem med. De
fattade den sköna gifvarinnans bägge händer och kysste dem.
En af dem, modigare och raskare än de andra, ropade:
</p>

<p>
“Mademoiselle! unna oss den lyckan att veta ert namn,
att vi må kunna nämna det i våra böner.“
</p>

<p>
“Adelaïde“, svarade utan vidare betänkande den unga
damen.
</p>

<p>
“Hvilken obetänksamhet!“ utbrast riddaren, som följt
henne hack i häl, “hvilken oförlåtlig dårskap att så der midt
på gatan utkasta sitt namn! ... utkasta det åt sådana der!“’
</p>

<p>
Den som i denna stund var obetänksam och oförlåtligt
dåraktig, det var riddaren af hederslegionen. Sådana saker
kan man tänka, om man så vill, men man aktar sig för att
säga dem isynnerhet om man är i Frankrike ... i Paris.
</p>

<p>
Följden uteblef också icke.
</p>

<p>
“Sådana der!“ upprepade en “gamin“ af det slaget,
som, härdadt vid emöternas chocker och kanonmynningens kartescher,
icke fruktar några barska ord från en hederslegionsriddares
mun.
</p>

<p>
“Mille tonnerres!“ röt en kolbärare, läggande sina grofva
svarta händer på riddarens skuldror.
</p>

<p>
<a id="page-37" class="pagenum" title="37"></a>
“Vill man öfverfalla mig midt på gatan!“ ropade riddaren,
stretande emot, “finnes det ingen polis? ... hör hit någon!
... släpp mig, släpp mig, fördömda pack!“
</p>

<p>
“Pack!“
</p>

<p>
Det var kronan på verket, det var luntan vid krutdurken.
</p>

<p>
“Ned med aristokraten! ... ned med guldmenniskan!“
vrålade hela Bastilj-platsen.
</p>

<p>
I ett ögonblick var riddaren skild från sin följeslagerska
och omgifven af en mängd vilda figurer, som öfverskreko
hvarandra, hårdare och hårdare omslutande sitt offer.
</p>

<p>
Allt detta följde på hvartannat vida hastigare än vi
hunnit nedskrifva det.
</p>

<p>
Den unga damen stod blek som den verkliga Psyches
bild och lika orörlig, förstelnad som den. Omkring henne
och liksom för att beskydda henne stodo de fyra flickorna,
som nyss rönt så stort bevis af hennes vänlighet. Men hufvudfiguren
i gruppen tänkte i denna stund endast på den
fara, som hotade en annan, och hennes bönfallande blick
sökte mannen med messingskedjorne, liksom hon haft rättighet
att vinna hans deltagande.
</p>

<p>
Denna blick sökte ej förgäfves, ty snabb som pilen, som
tanken, kastade sig Armand Cambon in i folkhopen liksom
man kastar sig i vågen för att rädda en drunknande. Snart
hade hans starka armar undanvräkt de våldsammaste; snart
stod han öga emot öga framför den olycklige riddaren, hvilken
han ögonblickligen trängde närmare intill och upplyfte.
Derefter närmade han sig jernstaketet kring Juli-kolonnen.
Folkhopen upphörde med sitt anfall och lät Cambon obehindradt
passera, i den fromma öfvertygelsen, att den hederlige
Armand Cambon omöjligen kunde hafva någon annan afsigt
än att spetsa den förhatlige aristokraten på de lansar, hvaraf
staketet bildades, ett infall så nytt och, med afseende å staketets
egenskap af hedersvakt kring frihetshjeltarnes grafvård,
så pikant, att det ovilkorligen måste framkalla det
mest enhälliga och stormande bifall.
</p>

<p>
Armand Cambon var mera än ordets Ledru Rollin; Armand
Cambon var handlingens Robespierre, och gud vete
icke allt hvad den hederlige Armand Cambon i denna stund
var.
</p>

<p>
Cambon gjorde så till vida skäl för jemförelsen, som
han, i likhet med Robespierre sköt öfver målet. Det vill
<a id="page-38" class="pagenum" title="38"></a>
säga: i stället för att, såsom det goda folket väntade, träda
riddaren på de uppskjutande lansspetsarna, lyfte han honom
öfver dem och stälde honom derefter inom staketet, hvilket,
sedan dess port ögonblickligen blifvit af den innanför posterade
vaktkarlen tillsluten, sålunda, tvärtemot allas uträkning,
blef ett försvar för den, hvars undergång och död det skulle
blifva.
</p>

<p>
Detta var ett streck i räkningen, som naturligtvis måste
gifva signalen till ett lika enhälligt som stormande missnöje
från alla dem, som nyss icke haft nog starka lungor för
jubelropen.
</p>

<p>
Armand Cambon var en förrädare af folkets heliga sak;
Cambon var en hemlig anhängare af aristokratien, ty man
får icke gerna af en förnäm dam fem francs för en messingskedja
och man underlåter icke gerna att spetsa en förnäm
herre, så framt man ej kokar i samma gryta som de. Cambon
var en spion, som eftersträfvade ingenting mindre än en
polissergeants förmånliga syssla, och gud vet icke allt hvad
den stackars Armand Cambon nu var.
</p>

<p>
Hotfulla röster, riktade mot vår hjelte, hördes från alla
håll och hotfulla armar höjdes, för att vända ordet till handling.
Räddaren var nära att bestiga den räddades bål.
</p>

<p>
Men Armand Cambon höjde sig på tåspetsarna och ropade
med en röst, som genomträngde stormen:
</p>

<p>
“Aktning för Juli-kolonnen! aktning för Juli-hjeltarnes
graf!“
</p>

<p>
Han vädjade ånyo till Juli-kolonnen, och vi måste medgifva
att den sednare anledningen var mera på sitt ställe än
den förra.
</p>

<p>
Folkhopen hejdade sig.
</p>

<p>
“När jordens mäktige icke längre skydda olyckan“, fortfor
Cambon, “när kyrkorna icke längre äro olyckans fristäder,
hvar skall då olyckan finna sitt skydd, sin fristad! ... hvar,
om ej vid Juli-kolonnen!“
</p>

<p>
Folkhopen sänkte sina armar.
</p>

<p>
Sätt det franska folkets alla lägre passioner i rörelse
och gif dem hur stort spelrum som helst, och man skall
ändå alltid finna någon liten fjeder blottad, hvarpå man kan
trycka och derigenom ögonblickligen stilla stormen. Hvad
hundratusen bajonetter icke skulle kunna uträtta, förmår ofta
ett enda ord. Konsten är blott att finna det rätta ordet.
</p>

<p>
<a id="page-39" class="pagenum" title="39"></a>
“Derför aktning för Juli-kolonnen!“ upprepade Cambon,
tilläggande: “och aktning för olyckan, som anropar kolonnen
om skydd!“
</p>

<p>
Några minuters tystnad följde.
</p>

<p>
“Men han har kallat oss för pack“, ropade en ur hopen.
</p>

<p>
“Ja, ja, han har kallat oss för pack“, upprepade mängden.
</p>

<p>
“Ett förfluget ord är en uppblåst boll“, svarade Cambon,
“och återstudsar alltid på den som kastat den.“
</p>

<p>
“Men ordet en gång sagdt, måste straffas.“
</p>

<p>
“Hvem skall straffa honom?“
</p>

<p>
“Vi! ... död åt aristokraten!“
</p>

<p>
“Hvem skall döda honom?“
</p>

<p>
“Vi! ... död åt penningemenniskan!“
</p>

<p>
“Vi?“ upprepade Cambon, “således alla. Tjugo döda
en, femtio döda en, hundra döda en ... men dessa tjugo,
dessa femtio, dessa hundra äro icke Juli-hjeltarnes landsmän.“
</p>

<p>
En ny fjeder var vidrörd. En ny tystnad följde. Tystnaden
är icke alltid stormens förebud. Den är ofta eftertankens
början, väckande besinningen och friden.
</p>

<p>
“Men“, anmärkte, efter en stunds paus, en ny röst ur
hopen, “men aristokraten vanhedrar genom sin närvaro Juli-kolonnen.“
</p>

<p>
Det är många röster som komma ur hopen, men alla
dessa komma icke alltid från folket, ty det finnes personer,
som, ursprungligen icke tillhörande hvad man egentligen menar
med folket, likväl icke underlåta att för enskilda intressens
främjande uppkitla och uppreta det. Så t. ex. är det
ingen hemlighet att bland ropen: “Ned med Ludvig Filip!“
hvilka under Februari-dagarne skallade på Paris’ gator, voro
legitimisternas de vildaste, liksom, under Juli-dagarna, orleanisterne
hade brorslotten i ropen: “Ned med Carl X!“
</p>

<p>
“Ja, aristokraten vanhedrar Juli-kolonnen!“ instämde
hopen, ty ingen kan bestrida att ju icke hopen ganska lätt
följer med.
</p>

<p>
“Nej, alla verldens aristokrater“, svarade Cambon, “om
de också vore förenade på en enda punkt, förmå icke vanhedra
Juli-kolonnen ... den höjer sig öfver alla partier.“
</p>

<p>
“Men Juli-hjeltarnes skuggor kunna icke tåla aristokraten“,
invände en annan.
</p>

<p>
“Jo“, svarade Cambon, “det finnes ingen hämnd på andra
sidan grafven.“
</p>

<p>
<a id="page-40" class="pagenum" title="40"></a>
I detsamma hördes en trumhvirfvel, och ett kompani
national-garde ryckte fram ifrån Boulevard Beaumarchais inpå
Bastilj-platsen. Polissergeanterne, som funnit sig för svaga
att skingra den allt mer sig förökande folkmassan, hade dragit
försorg om truppens ditbeordrande; men numera var denna
kraftåtgärd obehöflig, ty folket, antingen öfvertygadt af den
unge arbetarens ord eller trött på hela saken, som redan
börjat bli för gammal, skingrade sig sjelfmant, utan ringaste
uppmaning från myndigheternas sida.
</p>

<hr class="tb" />

<p class="noindent">
Några minuter derefter stannade en hyrvagn, anskaffad
af Armand Cambon, nära intill staketet. Upp i vagnen steg,
med den artige Cambons tillhjelp, först riddaren af hederslegionen.
Denne glömde att tacka sin räddare för besväret,
hvilken uraktlåtenhet dock troligtvis bör tillskrifvas riddarens
upprörda sinnesstämning, jemte den till följd af tumultet fullkomligt
derangerade garderoben, ty det fordras verkligen utomordentliga
händelser för att fransmannen skall kunna glömma
sitt: “Merci bien!“
</p>

<p>
Men riddarens dam försonade riddarens fel.
</p>

<p>
“Aldrig kan jag glömma denna dag“, sade hon halfhögt
till Cambon, i det hon satte den lilla foten på fotsteget och
räckte högra handen åt honom, naturligtvis för att också bli
upphjelpt i vagnen, “och aldrig vill jag glömma den, ty den
skall erinra mig om en ädel gerning, erinra mig om hvad
ni gjort för oss ...“
</p>

<p>
“Hvad har jag väl gjort?“ frågade Cambon: “den som
kan rädda en menniskas lif och icke gör det, är ju ungefär
detsamma som mördaren sjelf ... och föröfrigt tror jag ej att det
var så farligt som det såg ut ... Folket är vant att uppbära
mycket svårare bördor än några obetänksamma ord, utan att
derför ta lifvet af sina vederdelomän.“
</p>

<p>
“Säg mig hur skola vi kunna visa er vår tacksamhet,
utan att träda er granlagenhet för nära?“ frågade den kanske
i mångas ögon alltför romaneska flickan. Nu för tiden
är man alltid romanesk, när man är naturligt god och hjertlig.
</p>

<p>
“Ack, min gud! ... det är ju ingenting ... alldeles ingenting“,
stammade arbetaren.
</p>

<p>
“Om ni någon gång skulle behöfva oss“, fortfor hon,
“ack, förlåt mig! ... om ni någon gång känner en längtan
<a id="page-41" class="pagenum" title="41"></a>
att se ... att se huru de personer befinna sig, som ha så
stora skäl att tänka på er, så glöm ej namnet Géronnière
... glöm ej rue d’Anjou-S:t-Honoré, n:o 35 ... och om ...“
</p>

<p>
“Hvad du dröjer länge, Adelaïde“ ... hördes från vagnen
riddarens jemmerliga stämma.
</p>

<p>
“Jag kommer“, svarade flickan, i det hon beträdde fotsteget,
“och ni glömmer ej hvad jag bedt er om?“ yttrade
hon, vändande sig till arbetaren.
</p>

<p>
“Jag glömmer ej att ni köpt min messingskedja“, svarade
Cambon.
</p>

<p>
“Denna kedja skall jag gömma“, försäkrade Adelaïde
och försvann in i vagnskorgen.
</p>

<p>
“Och jag ... jag har ert fem-francsstycke jag“, hviskade
Cambon, hvarefter han tillstängde vagnsdörren och gaf tecken
åt kusken att köra.
</p>

<p>
Vagnen satte sig i rörelse. Armand Cambon såg länge
efter vagnen; men när vagnen försvunnit, såg han på fem-francsstycket.
</p>

<div class="chapter">

<h3 class="chapter" id="subchap-0-2-2">
<span class="firstline">Andra kapitlet.</span><br />
Rue d’Anjou-S:t-Honoré.
</h3>

</div>

<p class="first">
<span class="firstchar">D</span><span class="postfirstchar">enna</span> gata, belägen inom första arrondissementet, är en af
de smalare och minst lifliga i Paris. Ganska få salubodar
finnas der, och de till det mesta låga murar, mellan hvilka
man promenerar, röja icke heller så stort antal innevånare,
att köpmännen kunna ana det löna mödan att derstädes uppslå
flere bodar; med ett ord, det yttre ser ganska tarfligt ut
och ger inga synnerligen höga tankar om Paris, i fall denna
trakt är den första man besöker. Men kastar man en blick
inom portarne på dessa låga murar, upptäcker man stora
stenplanerade gårdar och deremot svarande palatser, hvilka,
<a id="page-42" class="pagenum" title="42"></a>
icke synliga från gatan, snart uppenbara att man är midt i
skötet af den s. k. förnäma verlden.
</p>

<p>
Den förnäma verlden bor gerna nära barrièrerna och på
aflägsna gator, ty dels är det godt att slippa beröringen med
det bullersamma lifvet närmare medelpunkten och att, när
man vill sofva i ro, kunna obehindrat betäcka gatorna med
halm, dels också är det beqvämt att, om det börjar koka i
de stora folkqvarteren, de egentliga revolutions-grytorna,
kunna innestänga sig inom egna, med kolossala ekportar försedda,
fästningsmurar eller, i fall den brännheta imman skulle
närma sig, hafva utvägen till flykt så nära som möjligt.
</p>

<p>
Gatan kan ej för oss svenskar vara obekant, ty n:o 76
är Svenska och Norska Legationens palats, der h. exc. grefve
G. Löwenhjelm bor och, kanske oftare än någon annan utländsk
diplomat, ser sina landsmän vid det gästfriaste bord,
som dessutom prydes af den på en gång äldste och ungdomligaste
af värdar. N:o 36 (28 gamla nummern) drager äfven
till sig svenskarnes uppmärksamhet, ty der bodde under
kejsardömets tider Bernadotte, hvilken af Napoleon skall
hafva fått detta hus, som förr tillhörde Moreau. Nu är Carl
XIV Johans enkedrottning egarinna dertill. Palatset, som
är ganska beqvämt och vackert samt försedt med en rik
trädgård, uppskattades före sednaste revolutionen till två millioner
francs. Det borde, enligt allas omdöme, afkasta ganska
vackra knappnåls-penningar; men, efter hvad man sagt oss,
skall det icke en gång lemna så mycket som en knappnål i
behållning, ja man påstår till och med att den höga värdinnan
får betala nöjet att ha ett hus i Paris med omkring
100,000 francs årligen.
</p>

<p>
Gatan kan icke heller för fransmän vara likgiltig. I
huset n:o 11 bodde Armand Dartois de Bournonville, en af
Frankrikes mest produktive dramatiska författare; i n:o 15
dog den ryktbare Benjamin Constant, och i n:o 6 slutade år
1834 den 20 Maj Lafayette, hvars hela lif var helgat friheten,
sin händelserika bana.
</p>

<p>
Men gatan har äfven sitt stora sorgliga minne. Der
reser sig nämligen ett monument, helgadt Ludvig XVI och
Marie Antoinette och kalladt la Chapelle Expiatoire, en dyster
korsbyggnad med tvänne långa gallerier, föreställande
flere förenade grafvar. Platsen, hvarpå la Chapelle Expiatoire
nu står, var den stora grafven, som emottog de många
offren af den första revolutionen, till hvilkas antal, som vi
<a id="page-43" class="pagenum" title="43"></a>
känna, Ludvig XVI och hans gemål äfven hörde. Ludvig
XVIII lät år 1815 undersöka den ofantliga begrafningsplatsen
och trodde sig hafva fått reda på sin brors och svägerskas
ben, dem han sedan lät föra till konungagrafvarne i S:t-Denis,
ehuru det kan vara lika möjligt att Danton eller Robespierre
i stället fått göra resan till detta S:t-Denis, som
säkert behagar deras skuggor lika litet som “la fosse commune“
behagar det olyckliga konungaparets. Uti kapellet i hemicykeln
till höger är en marmorgrupp, föreställande Ludvig
XVI:s apoteos, och hans testamente är i guldbokstäfver ingraveradt
på en sockel af svart marmor; i hemicykeln till
venster är en annan grupp, likaledes af hvit marmor, föreställande
Marie Antoinette och religionen, denna sednare
framstäld såsom en beslöjad qvinna, bärande korset. På den
dertill hörande svarta marmor-sockeln är inristadt Marie Antoinettes
sista bref till prinsessan Elisabeth. Till höger och
venster nedgår man på trappor, som leda till underjordiska
likhvalf, der, vid skenet af en ständigt brinnande lampa, man
upptäcker tvänne grafvårdar till konungens och drottningens
minne. Minnesvården är vacker och vördnadsbjudande, värdig
ett konungapar och värdig en konung, ty om någon fått
lida för konungarnes fel, är det otvifvelaktigt Ludvig XVI
och hans drottning.
</p>

<p>
Rue d’Anjou-S:t-Honoré är dessutom för författaren till
denna berättelse af särskildt intresse, emedan det var i huset
n:o 35, eller midt emot enkedrottningens af Sverige palats,
som berättelsens hjeltinna i slutet af år 1847 bodde. Ifrågavarande
byggnad har också sin lägre mur med inkörsport
åt gatan, sin stora gård att promenera öfver, innan man
kommer till det verkliga palatset, samt sin breda, slottslika
trappa, uppför hvilken man naturligtvis måste gå, för att inkomma
i den furstligt möblerade våning, som beboddes af
monsieur Géronnière, en af Frankrikes mest ansedde bankirer,
och hans sextonåriga brorsdotter, samma unga dam som
vi sett rikta sin dyrbara toalett med en messingskedja från
la Place Bastille. Monsieur Géronnière ansågs för en af Pariser-börsens
väldigaste pelare, ty dess piedestal var en kassakista,
lika ovanlig till storlek som soliditet. Derom fanns
blott en enda mening. Något annorlunda var det med sjelfva
kapitälet, ty då icke mindre han sjelf än hans beundrare
— när har en rik man icke beundrare? — ansågo det
fullkomligt vuxet att jemte börsen äfven kunna uppbära den
<a id="page-44" class="pagenum" title="44"></a>
tunga bördan af finansportföljen, delades denna goda tanke
hvarken af Ludvig Filip eller andra, till följd hvaraf monsieur
Géronnière, som i allt öfrigt hyllade Juli-konungens
visa politik, verkligen var ledsen öfver att ej i allt kunna
draga jemnt med honom. Visserligen var hederslegionens
band ett ganska vackert ornament, men det räckte tyvärr
endast till kapitälet, och något mot dess rika förgyllning svarande
måste hvila deruppå, så framt ej pelaren skulle svära
för mycket mot konstens reglor. Monsieur Géronnière var
en stor vän af symmetrien. Alla taflorna i hans galleri
voro lika stora, alla trymåerna i hans förmak lika till höjd
och bredd, alla menniskor älskade han lika, blott de voro
lika rika som han. Han rynkade lika mycket på näsan åt
dem som hade mer eller mindre, och isynnerhet led han
djupt, om någon hyste en annan tanke om honom än han
sjelf.
</p>

<p>
Monsieur Géronnière hade haft en äldre bror, hvars
död han troligtvis skulle ha begråtit, såvida denne efterlemnat
en förmögenhet motsvarande hans egen. Den olycklige
brodern efterlemnade blott ett kapital, som gaf 10,000 francs
i ränta, och en dotter, som icke gerna kunde upptagas i bouppteckningen.
</p>

<p>
Adelaïde Géronnière var både fader- och moderlös, ty
modern hade dött tidigare än fadern. Det der var visserligen
ganska olyckligt för den unga flickan, men deremot ganska
lyckligt för oss, ty, enligt Molière och Beaumarchais, blir en
ung flicka, hur vacker hon än må vara, aldrig rätt intressant,
om hennes föräldrar icke äro i herranom och hon sjelf
i en svåra rik förmyndares eller onkels hus, isynnerhet om
denne är ogift och barnlös, såsom fallet var med Monsieur
Géronnière, derför att han aldrig kunnat finna en qvinna
lika rik och symmetrisk som han sjelf.
</p>

<p>
Men i den mån Adelaïde blef äldre, ty hon var blott
tolf år när fadern dog, och vackrare, ty en flicka vid tolf
år är sällan vacker, vann hon alltmer insteg i sin onkels
ynnest. Efter det nu så är, tänkte han, att den sanna förtjensten,
äfven understödd af penningen, som annars förmår
allt, icke kan komma fram i verlden genom sig sjelf, så vill
jag smycka dess nakna, men rena granitgrund med ornamenterna
af ett par högblå ögon och en purpurfrisk mun, utom
allt det guld, hvarmed jag vill beslå friserna. Adelaïde är
skön som en af mytens guddomligheter och hon blir rik som
<a id="page-45" class="pagenum" title="45"></a>
Géronnière den yngre ... Hvad är då lättare för mig än att
gifta henne med en man af nog gehör för att öfvertyga höga
vederbörande om nödvändigheten af att ställa statens finanser
i bättre skick? Adelaïde skall göra ett godt parti och
derigenom blifva den säkra bron emellan rue d’Anjou-S:t-Honoré
n:o 35 och rue de Rivoli n:o 48, der finansministern
residerar, öfver hvilken bro en Géronnière beqvämligt går
till finanserna och odödligheten. Man skall kanske prata att
Géronnière haft sin brorsdotter att tacka för platsen, liksom
ett sådant besvär verkligen vore något att tacka för, men
hvad vinner jag egentligen? en ministerplats med hela dess
svit af klander, ovett och fördömelser. Hvad ger jag? skönhet
och pengar åt min brorsdotters man, pengar och rang
åt brorsdottern. Partiet är sannerligen icke lika. Men man
var medborgare innan man blef affärsman ... jag har blott
en skuld att betala och det är min skuld till fäderneslandet.
Lafitte uppoffrade hela sin förmögenhet för att skapa
Juli-monarkien; jag vill uppoffra något för att stödja den.
</p>

<p>
Således blott <em>något</em>. Monsieur Géronnière aktade sig för
att säga: <em>allt</em>. Monsieur Géronnière gick aldrig från sina
grundsatser: Symmetri i allt, äfven i rikedomens förhållande
till äran.
</p>

<p>
Det är ungefär en timme efter uppträdet på Bastilj-platsen
som vi återfinna riddaren och hans brorsdotter i hvar
sin stora och rikt förgylda fåtölj framför den dyrbara marmorspiseln
i Géronnières kabinett. En treflig bokveds-brasa
flammar i denna spisel, kastande sitt röda sken på de små
marmorkolonner, som uppbära den rikt förgylda marmorhällen,
på hvilken står den kolossala bordstudsaren med dess tvänne
förgylda och af massivt silfver förfärdigade korsriddare, af
hvilka den ene kastat den andre ur sadeln. Hur mången
gång har ej monsieur Géronnière låtit sin blick hvila på
denna lika dyrbara som betydelsefulla grupp? ty hvad äro
väl dessa korsriddare? hvad annat än monsieur Géronnière
som stöter monsieur Dumon, den dåvarande finansministern,
ur sadeln?
</p>

<p>
Riddaren Géronnière hade hvarken hjelm eller sköld, men
hvad hans ansigte beträffar, så såg det verkligen ut som
skulle han nyligen hafva deltagit i någon dust emot Saracenerna,
ty en stor musch satt midt på hans näsa och en ännu
större på hans högra öra, alltsammans färska minnen af hans
äfventyr på Bastilj-platsen.
</p>

<p>
<a id="page-46" class="pagenum" title="46"></a>
“Parbleu!“ mumlade bankiren; “hvilken olidlig smärta!
... det fattas nu bara att jag får ärr efter de här såren“,
tillade han ångestfullt.
</p>

<p>
Såsom vi redan känna, var det icke krigsministerportföljen
riddaren eftertraktade. Det kan möjligtvis gå an för
en krigsminister att på sitt ansigte bära krigets insignier;
men en finansminister måste vara slät och hal i ansigtet
som is.
</p>

<p>
“Och allt det här omaket, den här förargelsen för ditt
upptågs skull!“ fortfor han vresigt.
</p>

<p>
“Mitt upptåg?“ upprepade Adelaïde; “hur kan ni säga
det, gode onkel?“
</p>

<p>
“Jo, var det icke på din enträgna begäran som jag lät
förmå mig att följa dig för att se Juli-kolonnen?“ sporde
bankiren.
</p>

<p>
“Jag tackar er för er godhet att en gång hafva visat
mig den ... Hvilket herrligt monument! storhet och smak
förenade ... Hvilken hänförande utsigt från balustraden deruppe!
hvilken dyster högtidlighet i grafvarne derunder!“
</p>

<p>
“Vackert monument!“ hånade onkeln; “en grafvård öfver
rebeller ... vackert efterdöme för framtiden!“
</p>

<p>
“Onkel tycker icke om Juli-kolonnen ... men den är ju
ett verk af konungen sjelf, och konungen är ju sedan gammalt
onkels synnerlige favorit?“
</p>

<p>
“Min synnerlige favorit? ... kan så vara ... förr åtminstone;
men nu ... och för öfrigt skulle jag säga dig, mitt
barn, att meningen med den der Juli-kolonnen endast var
att dermed tysta munnen på radikalerne och göra det goda
folket lyckligt och nöjdt och så vidare.“
</p>

<p>
“Ett mycket anspråkslöst folk, som för sin belåtenhet
och lycka icke behöfver något annat än en grafvård öfver
sina döde!“ anmärkte den unga flickan.
</p>

<p>
“Jag önskade, att hela det öfriga packet låge derunder!“
genmälde bankiren.
</p>

<p>
“Derifrån undantager ni helt säkert den unge raske
mannen, som i dag räddade ert lif“, invände bankirens brorsdotter.
</p>

<p>
“En folkuppviglare, en värdig stallbroder till det der
folket, som har allt att vinna, men ingenting att förlora“,
menade riddaren; “det skulle ej förvåna mig om han i det
här ögonblicket sutte inom lås och rigel.“
</p>

<p>
<a id="page-47" class="pagenum" title="47"></a>
“Då blefve det vår skyldighet att i nästa ögonblick
rädda honom“, sade Adelaïde.
</p>

<p>
“Bah!“
</p>

<p>
“Det var mycket obetänksamt af mig att jag icke tog
reda på hans bostad ... lyckligtvis kommer jag ihåg hans
namn.“
</p>

<p>
“Hvarför är det så lyckligt?“
</p>

<p>
“Jo, ty jag skall höra efter om någon med det namnet
är arresterad.“
</p>

<p>
“Och om så är?“
</p>

<p>
“Är han genast fri“, förklarade flickan, “och ni, onkel,
skall bli den förste som förkunnar honom friheten ... ni skall
lika litet bli hans gäldenär som någon annans ... Till en början
skall ni sätta honom i tillfälle att sälja kedjor af guld,
i stället för kedjor af messing ... icke sannt, ni kommer att
göra det, goda onkel?“
</p>

<p>
“Det skall jag akta mig för“, svarade bankiren ... “Det
var fasligt, jag tror näsan svullnat?“
</p>

<p>
“Men, onkel, jag vill minnas att ni sjelf med synbart
nöje lyssnade till den unge mannens ord“, yttrade Adelaïde.
</p>

<p>
“Jag skulle ha lyssnat med nöje?“ frågade bankiren.
</p>

<p>
“Ja, onkel, och mer än en gång läste jag ett bifall i
era ögon ... deraf drog jag genast den slutsatsen att hvad
den unge mannen talade, var icke helt och hållet ogrundadt.“
</p>

<p>
“Beklagansvärdt är det samhälle“, svarade onkeln, “i
hvilket en dylik uppviglare kan uppträda, utan att någon
man af bildning och förstånd vågar påstå att allt hvad han
talar är osannt.“
</p>

<p>
“Det är således sannt att ...“
</p>

<p>
“Ja, det är sannt“, inföll bankiren med nedstämd röst
“att den allmänna krediten är alvarsamt hotad ... Den farliga
krisen har redan slukat hela legioner af små kapitalister
och närmar sig med stora steg de större, hvilka, så framt
de ej i tid äro på sin vakt, skola vandra samma bana ...
Hvem skulle till exempel honorera och döda alla dessa “billets
de complaisance“, som med de egyptiska gräshoppornas
mängd öfversvämma vår stad och skocka sig hotande kring
sjelfva banken? ... Nej, utan en ny finansminister bär det
sig alldrig“, tillade han med denna stora tillförsigt, som alltid
är små menniskor så egen.
</p>

<p>
Hvad monsieur Géronnière menade med “billets de complaisance“
torde kanske behöfva förklaras och detta så mycket
<a id="page-48" class="pagenum" title="48"></a>
hellre, som just dessa “billets de complaisance“, genom
den förvirring och osäkerhet de åstadkommo inom affärslifvet,
mycket bidrogo till den fiendtliga sinnesstämningen mot styrelsen,
ehuru icke derför är gifvet att denna var orsaken
till det nu ifrågavarande onda. Förklaringen göres tydligast
medelst exempel: A har köpt varor af B, men som han ej
har kontanter att betala med, bjuder han B sin skuldsedel
eller vexel, förfallen till betalning å bestämd dag efter trenne
månader. Denna skuldsedel eller vexel bär ännu det enkla namnet:
“Billet“. Glad att få sälja åt en köpare, som icke prutar
ned priset — ty det är blott med kontanter i näfven som
man har rätt att pruta — emottager B denna “billet“; men som
B sjelf behöfver mynt, så går han med denna “billet“ till en diskontör,
hvilken, fullkomligt obekant med den förste utgifvaren
A, likväl känner B, den han anser för god och följaktligen lemnar
pengar på A:s “billet“, ytterligare garanterad af B. Diskontören
räknar sig dock till godo sex procent på kapitalet och
en procent i kommissionsarvode. Men diskontören har ej tagit
dessa pengar ur egen kassakista, utan lyftat dem på banken,
som till sin säkerhet emottagit samma “billet“, ytterligare
garanterad af diskontören, hvilken gifvit banken endast
fyra procent på pengarna. Det är klart att banken, som
hvarken känner A eller B, måste anse diskontörens garanti
för den bästa, men har dessutom ej skäl att misstro hvarken
B, som diskontören trott på, eller A, som B trott på. På
förfallodagen skickar banken ifrågavarande “billet“ till dess
utgifvare A, hvilken, om han har pengar, naturligtvis inlöser
sin förbindelse. Har han icke pengar, så håller banken
sig diskontören, hvilken i sin ordning får hålla sig till B,
och denne i sin till A. Detta allt tyckes blott bevisa att
man kan köpa varor utan att genast behöfva betala dem,
och deruti ligger icke något ovanligt eller ondt, åtminstone
vid första påseendet, ehuru man visserligen skulle kunna påstå
att utan detta kreditsystem hade A aldrig köpt varorna
af B till så högt pris, och icke heller B gifvit diskontören
sex procent i ränta och en i mäklarearvode. I alla fall finnes
dock för denna negociation en verklig grund, nämligen
varan eller varorna. Men det är icke alltid som A behöfver
köpa varor af B. Deremot kan det lätt hända att B behöfver
pengar. Han går till A och, ifall denne är medgörlig
eller tacksam, får af honom en ny “billet“, deruti jemväl en
emot summan svarande vara figurerar, utan att likväl i verkligheten
<a id="page-49" class="pagenum" title="49"></a>
finnas till. Nu heter det ej mera rätt och slätt “billet“
ty “billet“ har genom denna transaktion blifvit upphöjd till
värdighet, om ej just till heder, af “billet de complaisance“.
Marschen och återmarschen blifva naturligtvis desamma, men,
i stället för att, såsom förr, stå på varans solidare grund,
befinner man sig nu på vingleriets lösa och bedrägliga botten.
Detta vingleri hade under de sista tio åren af Ludvig
Filips regering uppdrifvits till en ovanlig höjd, hvartill kom
att, just genom lättheten dels att bekomma varor på kredit,
dels att få låna penningar utan deremot svarande valuta,
tillverkningen uppjagats vida öfver behofvet eller möjligheten
af konsumtion. Man talade vidt och bredt om huru handel
och näringar blomstrade i Frankrike, ty man såg eller ville
blott se de tallösa handelsbodarne, fylda från golf till tak
med varor af alla slag. Men mycket, som på afstånd synes
stort, blir på närmare håll ofta reduceradt till intet. På afstånd
är till och med den vattusigtige en koloss, som bjuder
respekt; men hvad är han, när man går honom på lifvet?
sjelfva eländet och döden.
</p>

<p>
Sådant var det ekonomiska tillståndet uti Paris i slutet
af år 1847. Ruinerade köpmän och handtverkare, som icke
förmådde inlösa sina “billets de complaisance“; diskontörer,
som dels rymde, dels hängde sig, derför att de icke kunde
bära ansvaret för dessa “billets de complaisance“; och slutligen
en bank, som, öfverflyglad af öfver fyrtio millioner
francs i bara “billets de complaisance“, dem ingen förmådde
infria, lutade mot bankrutten. Ställ nu detta tillsammans
med den stora politiska förbistringen, och säg sedan
att 1848 års revolution endast var en öfverraskning såsom
de blinda och döfva i sin fåvitsko utropat!
</p>

<p>
“Således är det kanske äfven sannt att staden hvimlar
af sysslolösa arbetare?“ frågade Adelaïde, “och att alla dessa
olycklige sakna bröd?“
</p>

<p>
“Visserligen finns det en mängd sysslolösa arbetare ...
det är klart att när fabrikerna tillslutas, måste arbetaren
vara utan arbete ... Men att de sakna bröd, är öfverdrift,
ty staten har nyligen gått i författning om att de fattige få
köpa sitt bröd för det vanliga priset, det vill säga till hälften
af hvad det annars skulle kosta.“
</p>

<p>
Äfven deruti talade bankiren ganska riktigt. Brödet
hade från tre sous skålpundet, som var det vanliga priset,
<a id="page-50" class="pagenum" title="50"></a>
stigit till sex. Staten hade derför öfverenskommit med bagarne,
att de skulle tillhandahålla de fattige bröd efter tre
sous, hvaremot staten förband sig att ersätta bagarne för
återstoden, hvilken ersättningssumma blott för Paris lärer
gått till omkring åtta eller nio millioner francs. Men hvarifrån
den fattige och utan arbete varande arbetaren skulle
få dessa tre sous, som han likväl sjelf måste ega för att
köpa ett skålpund bröd, det kunde staten lika litet som
monsieur Géronnière säga och anvisa.
</p>

<p>
“Och hvad menade han med affärerna i Spanien?“ fortfor
den frågvisa flickan.
</p>

<p>
“Affärerna i Spanien!“ upprepade bankiren, häftigt uppstigande,
“affärerna i Spanien äro bland de olycksaligaste
Frankrike någonsin gjort ... Hertigens af Montpensier giftermål
med en spansk prinsessa, en möjlig arftagerska till spanska
kronan, skall i en snart inträffande framtid kasta Frankrike
i ett nytt krig emot England, ett krig, som måste ruinera
all vår handel.“
</p>

<p>
Det är förlåtligt om en börsens notabilitet endast tänker
på handeln, ty han kan möjligtvis förtjena på alla andra
olyckor, utom naturligtvis på handelns ruin. Det var den
spanska affären, som ohjelpligt störde det ditintills goda förhållandet
emellan Ludvig Filip och börs-aristokratien. Det
var just den som gjorde, att berörde klass, hvilken ditintills
dragit temligen jemnt med Juli-konungen, om ej just konspirerade
emot honom, åtminstone lemnade honom försvarslös i
farans stund.
</p>

<p>
“Och hvarför allt detta?“ fortfor bankiren; “jo, endast
för att sätta en krona på en prins af Orleanska huset ...
Det är för mycket dynastiskt ... vid gud, för mycket dynastiskt
... Hvad tänkte den vise Ludvig Filip på? hvad tänkte
den annars så utmärkte Guizot på? ... Der ser man följden
af att icke vid sin sida ha en finansminister med nog klar
blick in i framtiden, för att kunna se hvad som skall hända,
och med nog stark tunga, för att i tid kunna förekomma
olyckorna.“
</p>

<p>
Bankiren nästan utskrek de sista orden, liksom ville
han derigenom visa hvad han i dylikt fall skulle ha förmått.
</p>

<p>
Emellertid talade bankiren, liksom messingsarbetaren på
Bastilj-platsen, ganska sannt, hvad både den ekonomiska och
politiska ställningen beträffade. Men hvad den blifvande
finansministern Géronnière <em>tänkte</em> göra för att bota det onda,
<a id="page-51" class="pagenum" title="51"></a>
derom talade icke hans namne bankiren. Hvad messingsarbetaren
<em>tänkte</em>, det utvisade revolutionen 1848. Frågar man
nu i dag, då vi skrifva 1851, hvad andra fransmän tänka
derom, så erkänna de alla med en mun att revolutionen var
nödvändig, ehuru naturligtvis legitimisterne vilja krypa till
sin Henrik V, för att sola sig i glansen och värman af hans
guddomliga gloria, och Orleanisterne lika naturligt samla sig
kring grefven af Paris, för att med berömvärd kristlig hjelpsamhet
dela regerings-bördan och uteslutande tillskansa sig
portföljer och andra embeten, utan att likväl någotdera af
dessa partier kan framvisa ett bättre system än det störtade.
När allt kommer omkring, så är det kanske ändå republiken
som räddat alla.
</p>

<p>
“Och Schweiz sedan“, fortfor Adelaïde, som riktigt hade
slagit sig på politiken; “han nämnde också något om affärerna
i Schweiz, den der arbetaren, och äfven detta tycktes
djupt senteras af det goda folket.“
</p>

<p>
“Allt som är emot regeringen, senteras af packet“, svarade
bankiren tvärt och satte sig.
</p>

<p>
“Packet hade således orätt i den saken?“ frågade Adelaïde
leende.
</p>

<p>
“Det är blott en slump om det någon gång har rätt“,
menade onkeln helt vårdslöst.
</p>

<p>
“Men hvaruti består nu det orätta?“ fortfor Adelaïde
med nästan outhärdelig nyfikenhet.
</p>

<p>
“Sådana saker begriper du ej, mitt barn!“ förklarade
onkeln utan vidare omsvep.
</p>

<p>
“Just derför frågar jag, bäste onkel“, anmärkte brorsdottern.
</p>

<p>
“Hade regeringen handlat lika klokt och rättrådigt i
allt annat som i den saken, så vore den verkligen att lyckönska“,
menade bankiren, som ändtligen lät jemka med sig.
</p>

<p>
“Hvad är det då som regeringen har gjort?“ återtog
den unga flickan.
</p>

<p>
“Hvad det är?“
</p>

<p>
“Ja.“
</p>

<p>
“Du vill veta hvad regeringen har gjort i Schweizer-stridigheterna?“
</p>

<p>
“Ja, oändligt gerna, ifall onkel vill hafva godheten att
upplysa mig.“
</p>

<p>
“Den har helt enkelt understödt sina trosförvandters
sak“, upplyste Géronnière.
</p>

<p>
<a id="page-52" class="pagenum" title="52"></a>
“Hvilka trosförvandter!“
</p>

<p>
“Katolikerna i Schweiz, kan du väl förstå.“
</p>

<p>
“Men det är ju egentligen jesuiterne i Schweiz som
stält till all den der oredan, efter hvad jag hört och sett.“
</p>

<p>
“Hvar har du hört och sett det?“
</p>

<p>
“I tidningarne, som onkel sjelf studerar för hvarje dag
och dem också jag ibland tittar uti.“
</p>

<p>
“Det går verkligen bra långt, när flickor vid din ålder
läsa tidningar.“
</p>

<p>
“Det är mycket möjligt ... men efter nu olyckan en
gång är skedd, så tycker jag att ...“
</p>

<p>
“Att du bör veta, om det är jesuiterne som stält till
allt det der?“
</p>

<p>
“Ja visst, gode onkel!“
</p>

<p>
“Nå, om det nu ändtligen skulle vara jesuiterne, hvad
vore det mer med det?“
</p>

<p>
“Åh kors, ingenting annat än att då vore ju också
monsieur Guizot, monsieur Duchâtel och sjelfva konungen ...“
</p>

<p>
“Hvad vore de?“
</p>

<p>
“Jesuiternes trosförvandter“, svarade den oförskräckta
flickan.
</p>

<p>
Onkeln spratt upp från stolen och såg sig omkring med
fruktande blickar.
</p>

<p>
“Har du förlorat förståndet!“ ropade han.
</p>

<p>
“Men, bästa onkel, det faller ju af sig sjelft att ...“
</p>

<p>
“Tyst! tyst, flicka! ... det der är icke saker att leka
med ...“ förklarade han med ökad oro.
</p>

<p>
Hvad kunde vara orsaken till bankirens oro? Var han
kanske en af desse hederlige affärsmän, som fått franska regeringens
hemliga uppdrag att sälja vapen och ammunition
åt jesuiterne, för att dermed krossa en statsförfattning och
en samvetsfrihet, som under seklers förlopp bibehållit sig
orubbliga som de skyhöga berg, hvilka skyddande sluta sig
omkring Schweizerlandets leende dalar? Den fullkomligt bestyrkta
tillvaron af en sådan transaktion hade jemväl bidragit
till den allmänna opinionens dom öfver Ludvig Filip och
hans ministrar.
</p>

<p>
Adelaïde Géronnière ämnade kanske besvära sin onkel
med ännu flere frågor i politiken, men hindrades derifrån af
en betjent, som inträdde, anmälande hertig de Beaudreuil.
</p>

<p>
<a id="page-53" class="pagenum" title="53"></a>
Den anmälde stod på kabinettets matta, innan ännu betjenten
utsagt hans namn. Det var en högväxt trettiårig
man med vackert, men mycket blekt ansigte. Hans hållning
var prydlig, men stel, hans blick matt, men befallande. Han
tycktes vara en man med kraft att handla mycket, utan att
derför känna djupt. Det låg något af hafs-örn i hela hans
väsende. Vid hans närmande var det som om man kände
den kalla fläkten af tvänne stora vingar, fuktiga af hafvets
skum och dimma.
</p>

<p>
Hertigen höll i sin högra hand en utomordentligt vacker
blomsterbukett, hvilken han räckte den unga flickan, hvars
ena hand han i detsamma med en viss förnäm förtrolighet
förde till sina läppar.
</p>

<p>
Han hade rättighet att gifva henne denna blomsterbukett,
han hade rättighet att så der förtroligt kyssa hennes
hand, ty Adelaïde Géronnière, den svåra rike bankirens och
hederslegions-riddarens brorsdotter samt enda arftagerska,
var hertig Rigobert de Beaudreuils trolofvade brud och skulle
om några veckor blifva hans maka.
</p>

<div class="chapter">

<h3 class="chapter" id="subchap-0-2-3">
<span class="firstline">Tredje kapitlet.</span><br />
Jardin des Plantes.
</h3>

</div>

<p class="first">
<span class="firstchar">V</span><span class="postfirstchar">i</span> lemnade Armand Cambon på Bastilj-platsen med sitt fem-francsstycke
i handen. Men han kunde icke i evighet stå
der och betrakta det, ty folk, som gick förbi, kunde lätteligen
föreställa sig att han stod der enkom för att skryta med
sin rikedom, emedan ett fem-francsstycke (nästan lika stort
som vår svenska specieriksdaler och värdt ungefär 3 rdr
75 öre rmt) uti en arbetares hand alltid är en rikedom,
utan att det derför just behöft gifvas af en vacker flicka.
</p>

<p>
Cambon var gladare än om han sålt hela sin butik, ty
han tänkte på den vackra damen, som talt med honom så
<a id="page-54" class="pagenum" title="54"></a>
länge och slutligen bedt honom vara välkommen till n:o 35
vid rue d’Anjou-S:t-Honoré.
</p>

<p>
Mången skall törhända anse det för oförskämdt af Armand
Cambon att våga tänka på en flicka, som jemte ungdom
och skönhet har klädning af sidensars och mantilj af
silkessammet samt dessutom till råga på olyckan håller under
armen en herre med hederslegions-bandet. Men när furstar
drömma om gudinnor, grefvar om prinsessor och borgare om
fröknar, så kan väl också en simpel arbetare få drömma om
en mamsell, och för öfrigt borde det väl icke vara så farligt
med ståndsskilnaden i ett land, der personer utan pantalonger
burit prinsessors hufvud på pikar och halshuggit tusentals
adelsmän. Det blir i alla fall ett slags närmande, hur
mycket man än må hafva att anmärka mot sjelfva sättet.
</p>

<p>
Cambon styrde kosan mot söder till pont d’Austerlitz,
en af de tjugoen broar, som hvälfva sig öfver Seinen. Pont
d’Austerlitz, sammansatt af fem jernbågar, har sitt namn af
den stora batalj, som fransmännen under Napoleon vunno
öfver ryssar och österrikare den 2 December 1805. Utan
att tänka hvarken på Napoleon eller Austerlitz, passerade
Cambon bron och skulle just vika af in på boulevard de
l’Hôpital, då han hörde sitt namn ropas af en röst, snarlik
bullret af en kanonvagn öfver en träbro. Cambon spratt till
och vände sig om. Det finnes vissa röster, som man kan ha
hört hundra gånger och hvilka ändå komma en att spritta
till vid den hundraförsta.
</p>

<p>
Den figur, hvarpå Cambons öga föll, var värdig en sådan
röst. Karlen, hvars ålder syntes vara omkring fyrtio år,
hette Simon, vindragare till yrket, men äfven kallad Hvita
Björnen, på grund dels af hans ovanliga kroppskrafter, dels
ock för hans ständiga bruk af ljusa kläder, hvartill hörde
hvit filthatt med breda border samt osvärtade skor. Han
var till växten ett värdigt motstycke till jättarne i Pariser-mysterierna
af Eugène Sue; men ansigtet var vackert och
uttrycksfullt, såsom fransmännens i allmänhet. Svarta ögon,
krokig näsa, stor mun med starka hvita tänder, svart yfvigt
skägg, men tunnt hår på hufvudet, något som för fyrtioåringen
i Frankrike icke heller är ovanligt. Ungefär på detta
sätt finnes Hvita Björnen beskrifven af de författare, som
tecknat den speciellare delen af sednaste revolutionshistorien
i Paris, i hvilka han varit en lika nitisk som fruktad kämpe.
Han hade ända från sina ynglingaår haft stort anseende
<a id="page-55" class="pagenum" title="55"></a>
inom folkqvarteren, ty det är naturligt att de lägre folkklasserna,
till hvilka blott några matta strålar af tidehvarfvets
bildning ännu hunnit tränga, skola högre än andra uppskatta
den kroppsliga styrkan och öfverlägsenheten hos sina
kamrater, hvilket visst icke bör anses underligare, än att en
fransk markis ofta framför mycket sätter den af sina hundar,
som har de starkaste tänderna, eller att en engelsk lord
lika ofta framför allt värderar den häst, som är starkast i
att springa.
</p>

<p>
“Armand lille!“ ropade jätten till den unge arbetaren;
“hvad går åt dig i dag, efter du hvarken ser eller hör? ...
Har någon grisett i S:t-Antoine förvridit hjernan på dig,
eller har hon flugit ifrån dig i någon vicomtes kabriolet?“
</p>

<p>
Det är visst värdt att tala om S:t-Antoine med den,
som endast tänker på S:t-Honoré! Också teg Armand som
ett godt barn.
</p>

<p>
“Eller har du ingenting annat än dina läppar att bita
i, stackars gosse?“ frågade Hvita Björnen, framräckande en
bred hand, full med stekta, rykande kastanier.
</p>

<p>
Stekta kastanier äro ett af det lägre Pariserfolkets läckrare
födoämnen. Också finnes det knappt något hus inom
folkqvarteren, i hvars port man ej upptäcker en liten flyttbar
stekugn, på hvars blecklock kastanier oupphörligen stekas till
de förbigåendes beqvämlighet.
</p>

<p>
“Tack, Simon! jag är icke hungrig“, svarade Armand,
vänligt skjutande tillbaka den breda handen.
</p>

<p>
“Då är du, som jag nyss nämnde, kär eller bedragen
af din käresta, Armand lille!“ mumlade Hvita Björnen, knaprande
på de försmådda kastanierna, dem han oskalade fört
in i sin mun; “i tider som dessa, då ingen har råd att äta,
borde alla menniskor vara kära ... När Madelone lefde, den
stackars Madelone, som, om jag haft råd, nu skulle sofva i
Père-Lachaise under en grafvård lika vacker som Casimir
Périer’s, var det dagar då jag lefde af en sou ... Madelone
visste ej hvad bedrägeri och kabriolet ville säga“, tillade han
leende på sitt sätt, “och hon var, den stackars Madelone, en
olycka för alla som nalkades henne ... en underofficer vid linien
vågade en gång lorgnettera henne, och jag slog in lorgnetten
i hans högra öga, så att han måste lära sig sigta
med det venstra, antingen han sköt på män eller qvinnor
... En skrifvare vid Palais de la Justice vågade en gång
trycka hennes hand, och jag krossade hans fingrar, så att
<a id="page-56" class="pagenum" title="56"></a>
han hvarken kunde skrifva eller ge handtryckningar mera ...
Den stackars Madelone var, som sagdt är, en olycka för alla
... men hvad gjorde det? hon var en lycka för mig, och det
var minsann inte den minsta lyckan, att jag blott behöfde
se och höra henne, för att glömma mat och dryck.“
</p>

<p>
“Ni höll mycket af Madelone, käre Simon?“ frågade
Armand tankspridd.
</p>

<p>
“Om jag höll af henne ... det kunna ju både underofficern
med lorgnetten och skrifvaren med fingrarne intyga
... två vittnen äro mycket, men tre ännu mer.“
</p>

<p>
“Tre?“
</p>

<p>
“Ja tre!“ svarade Hvita Björnen med en stämma, hvilken
nästan förlorade sig i det gnissel, som tvänne hårdt sammanbitna
tandrader förorsaka.
</p>

<p>
“Två äro kända och den tredje blir det snart“, återtog
Simon, hånleende. “Men hvart tänker du gå, Armand lille?“
</p>

<p>
“Till Bicêtre“, svarade Armand tankspridd.
</p>

<p>
“Vill du äta upp dagportionen för din far?“
</p>

<p>
“Jag har sålt hans kedjor och vill derför lemna honom
hans pengar.“
</p>

<p>
“Hur mycket har du att ge honom?“
</p>

<p>
“Mellan sex och sju francs.“
</p>

<p>
“Och det för bara en enda dag?“
</p>

<p>
“Ja“.
</p>

<p>
“Hin i den gubben! ... han förtjenar mera på en dag
än krämarne i Palais Royal på en hel vecka, och jag gråter
lika litet öfver det ena som öfver det andra.“
</p>

<p>
“Farväl, käre Simon!“
</p>

<p>
“Redan? ... stopp, Armand lille! ... du hinner tids nog
till Bicêtre ... det är långt till skymningen och innan man
tänder lyktorna för att upplysa prakten på ena sidan och
eländet på den andra.“
</p>

<p>
“Farväl ... jag har icke sett min far på två dagar och
han undrar säkert hvarför jag ej kommit.“
</p>

<p>
“Ohoj! du måste följa mig“, förklarade Hvita Björnen,
fattande Armands ena arm.
</p>

<p>
“Hvart?“
</p>

<p>
“Ser du inte att vi stå midt för Jardin des Plantes?“
</p>

<p>
“Än vidare?“
</p>

<p>
“Jag ämnar mig dit för att bjuda min far elefanten på
några kastanier, nicka åt mina bröder björnarne och se hur
min kusin lejonet slukar en lefvande glada.“
</p>

<p>
<a id="page-57" class="pagenum" title="57"></a>
“En lefvande glada?“
</p>

<p>
“Jo, jag menar det ... herrskaperna i Jardin des Plantes
lefva lika läckert som herrskaperna i S:t-Germain.“
</p>

<p>
“Smaklig måltid ... men jag måste gå.“
</p>

<p>
“Var inte envis nu, Armand lille ... nog hinner far din
få pengarne innan han somnar i afton ... jag har aldrig förr
sett en menniska, som är så angelägen att bli af med pengar
... eller fruktar du kanske att jag skall stjäla af dig
dina lumpna sex eller sju francs?“ frågade Hvita Björnen
skrattande.
</p>

<p>
“Hvad är det för historier, käre Simon?“
</p>

<p>
“Nå så kom då! ... betänk: en lefvande glada!“
</p>

<p>
Antingen det var nyfikenheten att se hur ett lejon bär
sig åt, när det slukar en lefvande glada, eller att han icke
hade så brådtom med att lemna ifrån sig det der kära fem-francsstycket,
är svårt att afgöra; nog af, han följde Hvita
Björnen in i Jardin des Plantes.
</p>

<p>
Jardin des Plantes är, om ej just den vackraste trädgård
i Europa, såsom fransmännen sjelfva påstå, åtminstone
den rikaste, ty den bjuder på blommor från icke mindre än
fyra verldsdelar; den har ett rikt museum för den, som älskar
naturalhistorien, ett stort menageri af de märkvärdigaste
vilda djur och trenne stora alléer af lindar och kastanier,
planterade af den odödlige Buffon, som var intendent öfver
Jardin des Plantes från 1739 ända till 1788, då han derstädes
dog. Det är således äfven en helig jord man beträder.
Der har den store mannen vandrat och ordnat, studerat och
funnit, tänkt och skrifvit, och vid foten af dessa lindar och
kastanier, har han kanske hvilat sig efter sina mödor, hvilkas
frukter kommit samma efterverld till godo.
</p>

<p>
Jardin des Plantes är dock icke på långt när så besökt
af fransmännen sjelfva som man har skäl att förmoda. Ofta
framställer trädgården, oaktadt all sin prakt, bilden af en
stor ödslighet, liksom den sörjde frånvaron af den, för hvars
skull den egentligen smyckat sig så grann, nämligen menniskan;
den tyckes understundom känna ett behof af att lyssna
till mildare röster än vilddjurens och att mätas af blidare
blickar än lejonets och tigerns. Men när var icke menniskan
otacksam, hon må tala franska eller svenska? Liksom den
fashionable svensken hellre utsätter sig för solens strålar på
Carl XIII:s torg än svalkar sig i skuggan af Humlegårdens
lindar, så föredrager äfven den fashionable fransmannen boulevardernas
<a id="page-58" class="pagenum" title="58"></a>
qväfvande hetta framför skuggan af Buffons lindar.
Han vill hellre ses än se, och ser han någon gång, så
ser han förr på köpmanspassagernas moderna spegelglas, än
på jordens gammalmodiga blomstermatta.
</p>

<p>
Men det fattigare folket, det försmår icke guds gåfvor.
Det glömmer hvarken Humlegårdens lindar eller lindarne i
Jardin des Plantes, fast det knappast vet att Bellman sjungit
under de förra eller att Buffon planterat de sednare. Det
leker och dansar under träden, tacksamt mot en natur, som
likväl gifvit detta folk så litet; men träden, i sin ordning
tacksamma, strö i stället sina kronors bästa blommor öfver
de dansandes hufvud och fläkta helsans doftande fläktar öfver
mödans och idoghetens barn.
</p>

<p>
Denna ömsesidiga ömhetsbevisning är dock endast möjlig
på folkets frihetsstunder från arbetet eller bekymret. Den
dag, då Armand Cambon och Hvita Björnen trädde inom
jernstaketet kring Jardin des Plantes, var det, med undantag
af dem sjelfve och djurvaktarne, ingen menniska i trädgården,
hvilket väckte Cambons uppmärksamhet, ty vanligtvis
plägade ingen dag gå förbi, utan att åtminstone någon främling
eller resande från provinserna besökte trädgården för att
bese de vilda djuren.
</p>

<p>
“Det är särdeles tunnsådt i dag“, anmärkte Cambon leende,
“och ändå bjudes man på en lefvande glada.“
</p>

<p>
“Ja, det är märkvärdigt“, svarade Hvita Björnen helt
vårdslöst.
</p>

<p>
“Har man ej affischerat en så sällsynt händelse?“ sporde
Armand; “om man det gjort, borde halfva staden redan varit
här ... har man uraktlåtit det, så säg mig då hvem som
skall betala gladan?“
</p>

<p>
“Klockan är inte mer än tu, och det är först klockan
tre som djuren få mat“, upplyste Simon; “ännu hinner det
komma mer folk än hela trädgården kan rymma ... emellertid,
om det roar dig, kunna vi gå in och se hvad man i dag
har att bjuda det öfriga herrskapet på, ty jag förmodar att
inte alla bjudas på fågelstek ... det är blott djurens konung
som hugnas med en slik anrättning ... det är blott konungar
som få sluka lefvande.“
</p>

<p>
Under detta samtal hade de närmat sig menageriet, der
lejonet, tigern och andra af de farligare rofdjuren förvarades.
Dessa djur hafva hvartdera två burar, af hvilka den ena
vetter åt trädgården, hvarifrån man kan se, huru de oroligt
<a id="page-59" class="pagenum" title="59"></a>
vanka fram och tillbaka i sina trånga fängelser, än utstickande
nosen och än ramarne genom de starka jernstängerna.
En afplankning utanför denna bur hindrar likväl den oförsigtige
åskådaren från att närma sig gallret. Så är det ej
med den andra buren, hvilken finnes inne i sjelfva byggningen.
Der kan man närma sig ända intill gallret, och
detta är ej så farligt, emedan djuren om dagarne merendels
uppehålla sig i den yttre buren. Det är blott om nätterna
och när väderleken om dagarne är för kall samt när de skola
äta som de indrifvas i den inre, ty begge burarna förenas
medelst en dörr, som stänges eller öppnas efter omständigheterna.
Medan djuren uppehålla sig i ena buren, städar man,
dukar eller bäddar i den andra.
</p>

<p>
Hvart och ett djur har således ett inre rum både att
ligga och spisa uti samt ett yttre kabinett, der det emottager
uppvaktningar, utan att behöfva frukta det något förtroligare
närmande å de uppvaktandes sida skall kompromettera
dess majestät. Men liksom man är nyfiken att veta,
huru kungliga personer bära sig åt, när de äta, så vill man
äfven gerna öfvervara den taffel, som hålles för skogarnes
majestäter, synnerligen lejonet, hvilket är för de öfrige skogsfurstarne
hvad ryske kejsaren nu för tiden är för Europas
öfrige suveräner. Det är klart att lejonet skall ha den största
glupskheten och följaktligen de största köttstyckena. Storheten
är alltid imponerande och alltid densamma, med eller
utan man, i ragg eller guldgaloner.
</p>

<p>
Vaktkarlarne i Jardin des Plantes förtjena visserligen
icke så få francs om dagen derigenom att de följa besökande
främlingar och visa dem alla de märkvärdigheter, som på
stället äro att tillgå; men ingen förtjenar så mycket som
djurens kammarherre eller hofmästare, hvilken sistnämnde
befattning följaktligen är nästan lika lönande i menageriet
som i palatset.
</p>

<p>
Hvita Björnen och hans följeslagare, inträdande i det
stora galleri, der de inre burarne äro, funno en dylik hofmästare
i full sysselsättning med anrättningarne till djurens
taffel. En stor korg, full med färska råa köttstycken, stod
midt på golfvet; men den lefvande gladan kunde Cambon
icke upptäcka.
</p>

<p>
“God dag, Mathieu! hur mår ni?“ frågade Hvita Björnen
den sysslande hofmästaren, en man af ungefär Simons
<a id="page-60" class="pagenum" title="60"></a>
ålder, men af vida mindre menskligt utseende än den tvåfotade
Hvita Björnen.
</p>

<p>
Finurliga hofmästare efterapa alltid, och såvidt sig göra
låter, deras later och sätt att vara, som de betjena. Det
är klart att den, som dagligen umgås med lejonet, tigern och
hyenan, äfven skall antaga något af deras umgängeston. Också
föreföll det Armand, hvilken aldrig tillförene varit inne i
detta galleri, som om den öfver köttkorgen lutade hofmästaren
sjelf höll på med sin egen middagsmåltid. Stelare anletsdrag
i förening med lömskare ögon hade han aldrig sett.
</p>

<p>
“Hvita Björnen“, mumlade djurens taffeltäckare, utan
att taga ögonen från korgen, “kommer för att helsa på kamraterna
i gropen derute.“
</p>

<p>
“Nej, jag kommer för att tacka er för sist, hederlige
Mathieu“, svarade Simon.
</p>

<p>
“Aha, för i morse?“
</p>

<p>
“Riktigt ... ni har då inte heller glömt vårt vad?“
</p>

<p>
“När glömmer man hvad man har att fordra?“
</p>

<p>
“Ni har då redan vunnit?“
</p>

<p>
“Jag är så säker på det, att jag redan köpt snuset till
den der lilla vackra silfver-snusdosan, som ni satt upp mot
min stora silfverbeslagna sjöskumspipa.“
</p>

<p>
De som vakta och sköta djuren, kunna nog röka ur
stora sjöskumspipor med silfverbeslag, ty ingen får tillträde
till galleriet utan att visa biljett, utfärdad af Intendenten;
och den som gjort sig besvär med anskaffandet af en sådan,
har nog råd att gifva drickspenningar åt djurvaktaren för
hans beredvillighet att, i det han presenterar djuren, förklara
deras alla möjliga goda eller onda egenskaper. Att Hvita
Björnen och hans vän sluppo in utan biljett härledde sig
från den förres bekantskap med djurvaktaren, en bekantskap,
som dessutom, efter hvad vi finna, lofvade att bli så vinstgifvande
för den sistnämnde.
</p>

<p>
“Jag har visserligen ännu icke köpt tobaken till pipan,“
yttrade Hvita Björnen, “men är likväl viss om att få min
lilla dosa med mig i grafven, så framt den ej behöfver säljas
till begrafnings-kostnaderna.“
</p>

<p>
Hvita Björnen drog härvid fram en splitter ny snusdosa
af silfver, som, ehuru af minsta slag, likväl var ganska
vacker. Armand betraktade dosan med någon förvåning, ty
aldrig förr hade han sett en dylik pjes i Hvita Björnens ramar,
eller ens kunnat föreställa sig att denne skulle lägga
<a id="page-61" class="pagenum" title="61"></a>
sig till en sådan lyxartikel. Djurens hofmästare värdigades
äfven flytta sina ögon från köttkorgen till ifrågavarande lilla
pjes, och Armand tyckte att dessa ögon dervid fingo en mildare
glans.
</p>

<p>
Man säger att ordet och tåren förmå mycket här i verlden;
men hvad är väl deras förmåga mot metallens!
</p>

<p>
“Nå, när skall saken afgöras?“ frågade djurens hofmästare,
återtagande sitt vanliga skaplynne, ty dosan hade sjunkit
ned i Hvita Björnens ficka.
</p>

<p>
“I dag, om ni önskar“, svarade denne.
</p>

<p>
“Må ske i dag då“, yttrade den andre med ett leende.
</p>

<p>
En djurvaktare bör aldrig le. Detta leende har för mycket
tycke med tigerns glada ifver, när han vädrar sitt rof.
Armand vände sina ögon ovilkorligen från denne till vännen
Simon. Äfven dennes läppar öppnade sig för ett leende;
men detta liknade tigerns tillfredsställelse, när han hunnit
rofvet. Den sednare synen var icke vackrare än den förra.
</p>

<p>
“När börjar kalaset?“ frågade efter en stunds tystnad
Armands följeslagare.
</p>

<p>
“På slaget tre, såsom vanligt“, svarade djurvaktaren.
</p>

<p>
“Och köttet lägges icke in i burarne förrän jag kommer?“
</p>

<p>
“Nej, icke före klockan tre, såsom sagdt är.“
</p>

<p>
“Blifva vi de ende som skola beundra storherrskapets
goda matlust?“
</p>

<p>
“Vill icke förmoda det ... plär alltid vara någon som intresserar
sig för mina barn.“
</p>

<p>
“Men ingen som intresserar sig för fadern så mycket
som jag.“
</p>

<p>
“Det är sannt ... många ha bjudit mig på snus, men
ingen på dosa.“
</p>

<p>
“Au revoir!“
</p>

<p>
“Tusenfallt välkommen! ... ursäkta att jag ej följer till
dörren!“
</p>

<p>
“Inte sannt: ni skulle önska ha en sådan björn som
jag i ert menageri?“
</p>

<p>
“En sådan björn? ... ja visst, med vilkor att han åtminstone
en gång i veckan gjorde så vackra konster som den ni
tänker göra i dag.“
</p>

<p>
Hvita Björnen spratt till och fäste på djurvaktarens ansigte
sina genomborrande ögon, liksom ville han tränga ända
ned till djupet af dennes själ. Men som han troligtvis der
icke upptäckte något annat än sin egen silfverdosa, så nickade
<a id="page-62" class="pagenum" title="62"></a>
han gladt åt djurvaktaren, hvarefter han tog Armand
under armen och lemnade i sällskap med denne galleriet utanför
rofdjurens matsalar.
</p>

<p>
“Hvad var det för ett vad ni talade om?“ frågade Armand,
när de bägge utkommit i trädgården.
</p>

<p>
“Vänta, du får väl se, Armand lille“, svarade Hvita
Björnen förnöjsamt blinkande.
</p>

<p>
“Således en öfverraskning?“
</p>

<p>
“Ja visst ... hvad är roligare än öfverraskningar?“
</p>

<p>
“Och den lefvande gladan, som jag ej såg till?“
</p>

<p>
“Men som du kommer att se ... lita på det, Armand
lille ... du kommer att se henne“, försäkrade Hvita Björnen,
gnuggande sina ramar emot hvarandra.
</p>

<p>
“Ni väntar er mycket nöje af den lefvande gladan, käre
Simon?“
</p>

<p>
“Måtte väl det ... Föreställ dig gladan, också ett rofdjur
med klor, hvilka, liksom lejonets, drypa af blod, när hon
spänner dem i dufvan, den stackars arma oskyldiga vapenlösa
dufvan, som ...“
</p>

<p>
Hvita Björnen tystnade tvärt. Armand såg på honom
med yttersta förvåning. När hade han väl förut i denna
röst af hälften åska hört så mjuka, så rörande toner? När
hade han förut kring dessa ögon, som alltid uttryckte det
mest brinnande hot, då de ej uttryckte den kallaste likgiltighet,
upptäckt den röda bågen, som hvälfver sig till en väg
för kommande tårar?
</p>

<p>
“Jo, du skulle se gladan“, återtog Hvita Björnen i sin
vanliga tonart, “när hon inne i lejonburen fåfängt mödar sina
vingar till flygt ... hur hon flaxar från ena sidan till den
andra, hur hon piskar jernstängerna med sina vingar, så att
fjädrarne ryka omkring henne; hur hon, med lejonets gap
alltid under sig och alltid färdigt att sluka henne, höjer sig,
i tanken att hon har den fria himmelen öfver sig, men i
stället stöter nacken mot burens tak; hur hon, döfvad af stöten,
sänker sig och slutligen försvinner, ögonblickligen försvinner,
utan att någon kan säga när det skedde, eller hvart
hon tog vägen, och man skulle tro henne hafva flytt genom
någon hemlig öppning i buren, om ej en och annan blodig
fjäder, som flyter fram ur lejonets nästan tillslutna gap,
uppenbarade för oss hennes öde ... Hvad säger du om en
sådan syn? ... Är det inte så att man skratta munnen ur
led åt ett sådant spektakel!“
</p>

<p>
<a id="page-63" class="pagenum" title="63"></a>
Och jätten beledsagade dessa ord med ett gapskratt, så
väldigt att de begge elefanterna, i hvilkas grannskap de
begge männen i detsamma befunno sig, vände sina ofantliga
hufvud åt det håll, hvarifrån ljudet kom. Elefanterna hafva,
liksom de öfriga djurslagen i Jardin des Plantes, sin särskilda
lokal; men deras är naturligtvis en vida större byggnad med
ett betydligt högre staket.
</p>

<p>
“God dag, far!“ ropade Hvita Björnen till den större
elefanten; “jag tror du växer mellan hvar gång jag ser dig
... Men hvad har du för godt att säga i dag?“
</p>

<p>
Elefanten utsträckte till svar sin snabel genom pålgallret.
</p>

<p>
“Alldeles detsamma som förr“, yttrade Hvita Björnen,
“samma evinnerliga visa:
</p>

<div class="poem-container">
  <div class="poem">
    <div class="stanza">
      <p class="verse">Bröd, bröd</p>
      <p class="verse">Till min död!</p>
    </div>
  </div>
</div>

<p class="noindent">
Och bara du får bröd, så ger du dig till tåls ... tål att man
spärrar in dig, tål att man beskrattar dig ... för en bit bröd
får man dig att knäfalla, för att på din rygg emottaga alla
dessa dvärgar, som din blotta andedrägt kunde blåsa omkull;
för en bit bröd glömmer du dina fäders land, glömmer att
du en gång varit fri, och denna glömska är den oförlåtligaste
af alla ... Hvad ser du i denna elefant, Armand lille?
... Jo, du ser folket, folket, folket! ... Så knäfall då, knäfall
på alla fyra, ty af mig får du en kastanie, du stolta präktiga
folk!“
</p>

<p>
Dervid lade han en kastanie i det trattformiga trynet
på elefantens snabel, hvilken ögonblickligen förde gåfvan till
den med half-alns långa betar försedda munnen.
</p>

<p>
“Men försök att lägga en sten i trynet“ sade Armand,
“eller en kula af bly!“
</p>

<p>
“Nå hvad mer?“ frågade Simon; “han blir ond, hans
snabel hväser, ja kanske sprutar oss en stråle vatten i ansigtet
... men bräcker han pålarne? vräker han omkull palisad-verket
för att krossa belackarne under sina fötter? Vakande
eller sofvande visar han sina ofantliga tänder, men
hugger han till med dem? genomborrar han med dem sina
förtryckare? ... Nej! tusen gånger nej! ... och likväl är han
så stor och stark att han skulle krossa mig, som likväl ej är
någon dufunge, med samma lätthet som jag petar ihjäl en
<a id="page-64" class="pagenum" title="64"></a>
geting ... Ja, det är folket, folket, folket! ... Men tyst! var
det inte en vagn som stannade utanför trädgårdsporten?“
</p>

<p>
Hvita Björnen sträckte hufvudet åt högra sidan och lyssnade.
Armand följde med ögonen alla hans rörelser, för att
af dem kunna gissa till hvad som föregick inom denna alltid
besynnerliga varelse, men som likväl aldrig visat sig så besynnerlig
som vid detta tillfälle.
</p>

<p>
“Nej, annorlunda är det med lejonet, med tigern, med
leoparden“, började ånyo Hvita Björnen sina betraktelser: “de
bita i jernstängerna; de skaka med sina starka ramar de burar,
hvaruti man instängdt dem; de äro, ehuru fängslade,
likväl en förskräckelse för sina bödlar; de mutas icke eller
lockas till knäfall af de smulor man kastar åt dem ... Räck
dem köttstycket och glöm handen qvar, de skola sluka både
köttstycket och handen ... Det är också folket, men icke sådant
det är, utan sådant det borde vara.“
</p>

<p>
“Och hvad hafva de mer för det?“ frågade Armand;
“jo, galler af jern, i stället för af trä, och i stället för bröd
tämjer man dem med glödgade stänger eller med svält, som
är värre än stål och eld ... Öppna porten till elefantgården,
öppna lejonets, tigerns och leopardens burar, släpp alla lösa!
... De skola börja med att sönderslita sina förtryckare och
sluta med att sönderslita hvarandra ... Nej, Simon, folket är
inte den råa fysiska styrkan, hvarken den styrka som mutas
af en bit bröd, eller den som biter i en boja ... Folket är
den kraft, som beherskar jorden, och mot denna kraft båta
hvarken bojor eller tyranner ... Det styres, derför att det
vill styras, och om det styres illa, om det förtryckes och ändå
tåligt synes bära sitt ok, så är det endast derför att det rufvar
på något bättre sätt att styras, men som behöfver slå
rot och mogna ... Folket behöfver ej ha brådtom, ty det vet
att det aldrig kan gå förloradt och att dess kraft lika litet
som naturens och tidens kan gå tillbaka ... Skilnaden emellan
oss begge, käre Simon, är, att då ni tror på eviga bojor,
tror jag på evig frihet; då ni tror att folket antingen fegt
tål eller fruktlöst rasar, lyckligt när det någon gång kan
sönderslita en fångvaktare, tror jag deremot att folket icke
tål, utan blott väntar, icke söndersliter, utan blott straffar.“
</p>

<p>
Nu hördes tydligt bullret af en vagn, som stannade utanför
porten till Jardin des Plantes. Armand Cambon fästade
dervid ingen synnerlig uppmärksamhet, men desto mera hans
<a id="page-65" class="pagenum" title="65"></a>
följeslagare, hvilken, tagande Armand under armen och dragande
honom med sig, ropade:
</p>

<p>
“Nu, Armand lille, är det tid att se på hur djuren spisa
middag ... kom, kom! annars är den lefvande gladan slukad
innan vi hunnit fram, och det vore något som jag skulle
sörja öfver i alla mina dar, eller rättare sagdt, hon kunde
undfly lejonets gap, och detta skulle ännu mera gå mig till
sinnes.“
</p>

<p>
Under dessa ord tog Hvita Björnen skutt, som till och
med skulle anstått ett lejon, och den unge mannen, hvilken,
om han också velat, icke skulle förmått lösrycka sig från den
jernhand, som omgripit hans arm, måste följa med samma
snabbhet.
</p>

<p>
Det dröjde således icke många minuter förrän de hunnit
det hus, i hvilket de nyss varit. Men innan de vidrört dörren
till galleriet, blefvo de varse tvänne fruntimmer, som
också styrde kosan till samma dörr. Hvita Björnen tycktes
knappast märka dem, men Armand Cambon kunde icke underlåta
att noga betrakta dem, isynnerhet den ena, hvars
både utseende och toalett ojemförligt öfverträffade icke allenast
den andras, utan äfven de flestas af hennes kön, alltid
likväl undantagandes henne, som gifvit honom fem-francsstycket
och bedt honom vara välkommen till rue d’Anjou-S:t-Honoré.
Nu ifrågavarande dam tycktes visserligen icke
vara så ung som denna på Bastilj-platsen; men hon var lika
vacker, ja kanske vackrare, åtminstone i deras tycke, som
sätta det vällustigt yppiga framför det jungfruligt rena. Hennes
stora nattsvarta ögon; hennes mycket krökta näsa; hennes
svällande öfverläpp, som lindrigt öfversköt den andra;
hennes mjellfina, kanske något för yppiga kinder, med hvar
sin lilla förföriska grop; hennes något tillbakakastade, men
stolt uppburna hufvud, hvars hår, med lånad färg och glans
af korpen, var uppkammadt och förlorade sig under de hvita
med små röda törnrosor beprydda rikt veckade blonderne,
som koketterade emellan hufvudet och den mörkgröna af en
stor hvit plym omsvajade sammetshatten, troligtvis för att
lemna pannan fri, denna panna, som, hvilande på tvänne bågar
af de vackraste svarta ögonbryn, södern någonsin tecknat,
icke tycktes behöfva något annat än sin egen höjd och glans,
för att tjusa och kufva; allt tillkännagaf en drottning inom
behagens rike, medvetande af sin makt, men icke egande tid
<a id="page-66" class="pagenum" title="66"></a>
att minnas sina förra triumfer för de nya troféer, som dagens
eller stundens segrar lade vid hennes fot. Den svarta
hermelinsbrämade kappan af utsöktaste silkessammet (silkessammet
är, som man vet, den förnäma eller rika verldens
non plus ultra), hvilken omslöt den höga gestalten, var ej
så vid att den icke med beqvämlighet kunde hopdragas kring
lifvet, när det föll dess egarinna in — och hon var rik äfven
på dylika infall — att låta verlden något mer än blott
ana hvilka herrliga former doldes derunder.
</p>

<p>
Hennes följeslagarinna var visserligen både ung och vacker,
och hennes toalett skulle hafva väckt mer än en borgardotters
afund, men man såg snart att hon tillhörde det slags
qvinnor, hvars hela lif är ett studium för att upptäcka och
tillfredsställa en herskarinnas nycker, kort sagdt en tillvaro
af hälften förtrolighet och hälften slafveri, svällande upp till
oändlighet vid ett leende på herskarinnans mun och krympande
ihop till ett intet vid ett moln på hennes panna.
</p>

<p>
Det var för begge dessa fruntimmer som Cambon och
Hvita Björnen veko åt sidan, när de närmade sig dörren till
galleriet.
</p>

<p>
“Nu är det vår tur att stiga in“, förklarade Hvita
Björnen, sedan de båda damerna försvunnit; “vi få godt sällskap,
som du ser.“
</p>

<p>
“Hvem kan den förnäma vackra damen vara?“ frågade
Armand med förlåtlig nyfikenhet.
</p>

<p>
Hvita Björnen kunde ej höra frågan, ty han var redan
inne i galleriet, dit också Armand ögonblickligen följde honom,
gripen af en oro, som han likväl icke kunde förklara.
</p>

<p>
“Vi komma väl icke för sent?“ frågade damen med hermelins-kappan
djurvaktaren.
</p>

<p>
Denne bugtade sig som en boas-orm, ty han drömde
minst om en louisd’or.
</p>

<p>
“För att se djuren få sin middag?“ tillade denne; “nej,
madame! ... det fattas ännu en halftimma i tre.“
</p>

<p>
“Så mycket bättre“, yttrade hon; “jag ser att burarne
ännu äro tomma.“
</p>

<p>
“Före klockan tre brukar jag icke öppna dörren mellan
de begge burarne“, förklarade han med en sidoblick åt dörren
till galleriet, liksom hoppades han på ännu flere besök,
emedan hans dröm om guld icke helt och hållet kunde qväfva
hans känsla för silfver och koppar.
</p>

<p>
<a id="page-67" class="pagenum" title="67"></a>
“Ack, hvad det är för ett stort nöje att se de stolta
vackra djuren, när de rusa in för att få sin mat!“ bedyrade
djurvaktaren med möjligaste ömhet i rösten, ty han visste
af gammal erfarenhet, att de förnäma fruntimmerna alltid
äro särdeles tacksamma mot dem, som visa deltagande och
ömhet för de arma djuren; “behagar emellertid madame se
hur jag lägger in maten i burarne?“
</p>

<p>
“Ja.“
</p>

<p>
“Var då så nådig och följ mig!“
</p>

<p>
Djurvaktaren närmade sig dörren till galleriet för att
börja med de burar, som stodo den närmast. Han kunde
dock icke underlåta att öppna denna dörr, för att se om icke
några francs- eller sous-stycken vore på väg till hans galleri;
men som några sådana icke kunde förmärkas, tillslöt han
den med en suck och vände hela sin uppmärksamhet mot
den första buren.
</p>

<p>
Under tiden hade den granna damens stora ögon, förmodligen
i saknad af djur att se på, sökt de menniskor, som
jemte henne och hennes följeslagarinna voro inne i galleriet.
Af dessa menniskor var Armand Cambon den som stod henne
närmast, ty Hvita Björnen stod orörlig framför lejonets bur,
hvilken var mycket längre bort belägen. Det var således
naturligt att Armand skulle blifva enda föremålet för dessa
stora ögon, ty på djurvaktaren hade de troligtvis redan sett
sig mätta.
</p>

<p>
Armand Cambon, som så djupt hade böjt sig för de
milda högblå ögonen på Bastilj-platsen, uthärdade utan ringaste
förlägenhet de stora svarta ögonens eld, och det ehuru
dessa länge och väl spelade på honom. Emellertid skulle
detta helt säkert hafva smickrat honom, så framt han haft
någon rival att täfla med, t. ex. lejonet eller tigern, för att
icke tala om Hvita Björnen, hvilken väl ändå ej kunde vara
så farlig.
</p>

<p>
Huru länge Rinaldos sköld skulle hafva trotsat lågorna
från Armidas ögon, är likväl svårt att veta, ty djurvaktarens
röst höjde sig, dragande allas uppmärksamhet till sig, allas
utom Hvita Björnens, hvilken syntes så godt som fastnitad
vid sin plats.
</p>

<p>
Framför hvarje bur låg redan ett stycke kött, större eller
mindre allt efter dens rang och anspråk, som var burens
herre. Djurvaktaren, som före åskådarnes inträde bestyrt
denna rättvisa fördelning, behöfde således nu blott öppna
<a id="page-68" class="pagenum" title="68"></a>
hvarje bur och deruti genast inkasta den portion, som tillkom
en hvar, utan vidare val och beräkning. Han kunde
följaktligen helt obesvärad öfverlemna sig åt sina vanliga föreläsningar
i rofdjurens gastronomi, under det han införde
deras portioner.
</p>

<p>
Djurvaktaren, icke vanslägtande från sina landsmän, talade
mycket. Han beskref med de lifligaste färger t. ex.
lejonets och tigerns fina smak, huru de väsnades och hotfullt
spetsade öronen, om köttet var det minsta ankommet, hvilket
så lätt kunde hända under de varma sommarmånaderna,
men huru de deremot hviftade med svansen af tillfredsställelse,
när köttet var af en ung oxe i stället för af en gammal
häst, den de blott i allra högsta nödfall kunde fördraga.
Han beklagade att statens ekonomiska förhållanden icke medgåfve
serveringen af lammkött, öfvertygad som han var, att
de ädla djuren genom mera lättsmälta födoämnen ovilkorligen
skulle förmildras till sederna och småningom närma sig mensklighetens
gräns.
</p>

<p>
Detta hvad lejonet, tigern och de ädlare djuren beträffade.
Men den lika opartiske som vältalige djurvaktaren
glömde ej heller de öfriga. Sålunda berömde han schakalen
för dess kända blygsamhet att aldrig vilja springa lejonet,
den större förtjenstens representant, i förväg, och för dess
stora hushållsaktighet, som aldrig tillät honom förakta en
sak derför att en annan kastat den åsido, utan städse hade
för ögonen det vackra ordspråket: “Små smulor äro också bröd.“
</p>

<p>
Vidare berömde han hyenan för det hon, långt ifrån
att vara en gourmand, alltid åtnöjde sig med vanlig husmanskost
och var lika glad, antingen man gaf henne finare eller
gröfre mat, mycket eller litet. Visserligen medgaf han att
hvarken han sjelf eller någon annan sett henne hvad man
egentligen kallar glad, utan skulle man fast mer kunna säga
att hon var beständigt ond, enär hon oupphörligt grinade
och visade tänderna ända till det blodröda tandköttet; men
detta bevisade icke desto mindre det jemnaste lynne, den
mest stadgade och konseqventa karakter, som onekligen förtjenade
beundran i en tid, der rena fasta karakterer hörde
till undantagen.
</p>

<p>
Så orerade och bedömde den outtröttlige djurvaktaren.
Men en fransman, som orerar mycket — och det göra de
alla — måste äfven orera mycket om sig sjelf ... och äfven
det göra alla. Så förkunnade han, hurusom djuren visade
<a id="page-69" class="pagenum" title="69"></a>
honom en underdånighet endast jemförlig med den, som de i
paradisets dagar egnade våra första föräldrar; huru han, genom
sin dagliga beröring med lejonet och tigern fått det
förras styrka och den sednares vighet, ehuru han, naturligtvis
af aktning för sin nästas lif och lemmar, hvarken pröfvat
det ena eller det andra. Han tillskref sitt välde öfver
dessa annars så oregerliga djur hufvudsakligen den mildhet
och granlagenhet, hvarmed han städse bemötte dem. Aldrig
hade han gått in i deras burar och stört dem, när de varit
sömniga och velat njuta nattro; aldrig hade han, liksom andra
jordens mäktige, ryckt brödet, eller, sannare uttryckt,
köttet ur munnen på dem, när de varit hungriga och velat
äta.
</p>

<p>
Djurvaktaren slutade sina föreläsningar med en hjertnupen
tirad om huru han, fastän make och familjfader, likväl
nödgades försaka familjlifvets behag, för att helt och hållet
kunna egna sig åt sina älsklingar i Jardin des Plantes, hvarigenom
tydligen all omtanke för hans och hans familjs framtida
bergning måste åsidosättas, och att han derför skulle
emotse den mörkaste ålderdom, derest ej ädla menniskor funnes,
som med kärlek för naturalhistorien förenade tillbörlig
frikostighet mot den, som egnat hela sitt lif åt detta vigtiga
studium.
</p>

<p>
Djurvaktaren slutade nu sin föreläsning, under hvilken
han gått från bur till bur och inlagt i hvardera den bestämda
portionen, utom i lejonets, framför hvilken ännu låg
qvar den för det bestämda anrättningen.
</p>

<p>
“Madame“, sade djurvaktaren under en ny djup bugning
för damen med hermelins-manteln; “madame undrar säkert
hvarför jag ännu icke dukat för lejonet?“
</p>

<p>
“Jag ser det“, svarade hon; “men hvarför har ni ej
gjort det? ... djurens konung framför allt, tycker jag.“
</p>

<p>
“Visserligen“, medgaf djurvaktaren; “men det är en
högst kostlig historia ... det skall säkert roa madame att se
något, som man ej alltid får se här i galleriet, och jag skattar
mig lycklig att ha något nytt att bjuda på, allra helst i
dag, då himlen beskärt mig så förnäma åskådare eller, rättare
sagdt, åskådarinnor.“
</p>

<p>
“Hvad är det då?“
</p>

<p>
“Jo, den der herrn“, upplyste djurvaktaren, pekande dervid
på Hvita Björnen, som nu stod bredvid de samtalande,
“den der herrn och jag hafva hållit ett vad.“
</p>

<p>
<a id="page-70" class="pagenum" title="70"></a>
“Ett vad?“
</p>

<p>
“Ja, ett vad ... Jag vet ej hur den der herrn, min
goda vän för öfrigt, har studerat naturalhistorien“, sade djurvaktaren
med mycken tonvigt på detta ord och lika mycken
öfverlägsenhet i mimiken: “men han påstår, att om man på
samma gång räcker lejonet ett stycke kött och ett stycke
bröd, så skall det försmå köttet och i stället sluka brödet.“
</p>

<p>
Armand såg något förbluffad på Hvita Björnen, ty han
hade väntat få höra något om den lefvande gladan, och fick
nu i stället höra talas om ett stycke bröd.
</p>

<p>
“Det låter åtminstone otroligt“, försäkrade damen, “eller
hvad tror du, Denise?“ tillade hon skrattande, i det hon
vände sig till sin följeslagarinna.
</p>

<p>
“Madame! jag har aldrig hört att lejonet äter bröd“,
svarade Denise.
</p>

<p>
“Och ni, min herre, tror?“ vände hon sig nu till Armand
Cambon, som också utgjorde en del af gruppen.
</p>

<p>
Antingen det verkligen intresserade den sköna och utan
tvifvel förnäma damen, att veta om lejonet hellre åt bröd
än kött, eller om hon blott ville göra sig underrättad om
den unge karlen, den hon mer än en gång betraktat, toge
sig lika bra ut, när han talade som när han teg, kunna vi
icke rätt afgöra.
</p>

<p>
Armand gjorde en bugning, som icke en gång skulle ha
missklädt en markis, och svarade:
</p>

<p>
“Madame! det torde vara svårt att våga ett omdöme i
denna vigtiga sak, helst i närvaro af en så grundlig naturalhistoriker
som monsieur Mathieu.“
</p>

<p>
Armand egnade dervid monsieur Mathieu en bugning,
värdig Bouffé i Pariserpojken, men hvilken artighetsbetygelse
monsieur Mathieu icke desto mindre tog för god pris, ty
hvem kunde väl här sätta hans vitsord i fråga?
</p>

<p>
“Om jag ville säga en öfverflödig artighet“, fortfor Armand,
“så skulle jag påstå, att lejonet endast på ett vilkor
skulle välja brödet framför den vanliga spisen.“
</p>

<p>
“Tala!“ uppmanade den granna damen: “när anser ett
fruntimmer artigheten för en öfverflödsvara?“
</p>

<p>
“Det skulle välja brödet“, sade Armand, “om en hand
så fin som eder, madame, framräckte det.“
</p>

<p>
Armand, under det han sade detta, sneglade åt sidan
på Hvita Björnen, öfver hvars ansigte i detsamma en vild
glädje flammade.
</p>

<p>
<a id="page-71" class="pagenum" title="71"></a>
“Ha, ha, ha!“ skrattade djurvaktaren, “det tror jag
nog ... lejonet skulle taga brödet för handens skull, men på
samma gång också sjelfva handen ... ha, ha, ha!“
</p>

<p>
“Hu!“ ryste damen till, dragande åt sig sin lilla hand,
liksom hon redan känt vilddjurets tänder omkring den; “men“
tillade hon, snart återhemtande sig och med blicken på Armand,
“men ni skulle väl icke sträcka er artighet så långt
att bedja mig våga försöket?“
</p>

<p>
“Bevare mig himlen derifrån!“ svarade Cambon, hvarefter
han tillade med mer än vanlig tonvigt: “jag skulle till
och med på det alvarligaste råda er, att, när djuren inkommit,
icke nalkas burarne på två alnars afstånd, och, hvad
särskildt angår lejonets bur, icke ens en sekund dröja qvar
framför den.“
</p>

<p>
Armand sneglade ånyo och lika oförmärkt åt sidan och
fann Hvita Björnen stående med uppspärrad mun och ursinniga
blickar, helt och hållet egnande hans vän Armand
Cambon. Denne kunde då icke längre dölja för sig sjelf, att
Simon hade något förfärligt i sinnet emot damen med sammetsmantiljen.
</p>

<p>
“Och hvarför skall jag mer än någon annan hålla mig
på afstånd från burarne och synnerligast från lejonets?“ frågade
hon.
</p>

<p>
“Emedan ... emedan det förefaller mig som skulle lejonet
i högre grad ha ett godt öga till er än till någon annan“,
svarade Armand.
</p>

<p>
“Ha, ha, ha!“ skrattade djurvaktaren, glömmande att
en så högljudd protest icke kunde vara annat än en oartighet.
</p>

<p>
Hvita Björnen vände bort sitt ansigte, smågnolande på
en visa.
</p>

<p>
“Du hör, Denise“, sade damen, “sjelfva djurens konung
ämnar göra mig sin kur.“
</p>

<p>
“Hvad vore för underligt deri?“ yttrade Denise med en
djup nigning; “hur mången furste bland menniskorna har ej
redan gjort det!“
</p>

<p>
“Men handen ha de likväl icke tagit“, hviskade hon till
tjenarinnan icke utan en viss halfförsmädlig ryckning på den
sköna öfverläppen.
</p>

<p>
“Och icke heller hjertat“, hviskade den trösterika tjenarinnan.
</p>

<p>
“Sådan historia!“ utbröt ändtligen djurvaktaren, mätande
Armand med sin öfverlägsna blick; “har man någonsin
<a id="page-72" class="pagenum" title="72"></a>
hört dylikt? ... lejonet, mitt äldsta och vackraste barn, skulle
således icke ha lika godt öga till alla? lejonet, min enda
ålderdomsglädje, skulle således vara lika de andra monarkerna,
som blott ha smak för några få, men förakta alla
andra?“
</p>

<p>
I slutet af år 1847 började nästan alla luta till oppositionen,
från och med pärerna i Luxembourg ända ned till
djurvaktarne i Jardin des Plantes.
</p>

<p>
“Men, sacre-dieu!“ utropade han, “här står jag och
pratar och glömmer att klockan redan slagit tre ... hör på
bara ... hyenan börjar tjuta: hon är säkrare än solvisaren
i Palais Royal, ty antingen det är mulet eller klart väder
säger hon hvad klockan är slagen.“
</p>

<p>
Vi hafva redan omtalat att mellan hvarje inre och yttre
bur var en hel vägg med sin derpå befintliga dörr. Denna
dörr öppnades, när man drog på en gröfre tågända, som
hängde ned från taket framför hvarje bur i galleriet.
</p>

<p>
Fångvaktaren drog på den ena tågändan efter den andra,
derunder avancerande från bur till bur, hvilket allt gick
med mycken hastighet.
</p>

<p>
Och det ena djuret efter det andra störtade från den
yttre buren in i den inre och det med en fart och ett ljud,
som erinrade om öcknens sandhvirflar.
</p>

<p>
En enda bur stod tom, nämligen lejonets, ty ännu var
dess dörr icke öppnad.
</p>

<p>
Under det att nu tre af de innevarande vitnena till
djurens goda matlust, nämligen damen med sammetskappan,
hennes kammarjungfru och Armand Cambon, hvilken följde
dem, betraktade hvad som var att betrakta och gjorde sina
anmärkningar deröfver, nalkades djurvaktaren sin vän, Hvita
Björnen, med tvänne jernspett, ett i hvardera handen.
</p>

<p>
“Nå, Simon, är ni färdig än?“ frågade han, i det han
räckte Hvita Björnen det ena jernspettet; “ni tar det här
spettet och jag det andra ... på spetsen af det, som ni har,
sätta vi köttstycket, på spetsen af mitt brödstycket, så att
ni icke kan säga, att jag genom mitt välde öfver lejonet
tagit lofven af er ... När detta väl är gjordt, sticka vi in
spetten på samma gång i buren och öppna genast derpå
mellandörren ... Hugger lejonet först i ert spett med köttstycket
på, så snusar jag ur silfverdosan ... hugger det
deremot först i mitt med brödet på, så röker ni ur sjöskumspipan
... Är det ej honnett deladt, hä?“
</p>

<p>
<a id="page-73" class="pagenum" title="73"></a>
Hvita Björnen gick tankfull af och an, brummande för
sig sjelf som en verklig björn. Var han kanske icke ännu
ense med sig sjelf?
</p>

<p>
“Parbleu! ni måtte väl ej ha åtrat er?“ yttrade djurvaktaren
med mycken häftighet, ty han fruktade verkligen
för denna olycka, och detta plågade honom så mycket mer,
som han redan länge hade betraktat dosan såsom sin egen
och verkligen tyckte illa vara för det att Simon ännu hade
den i sin ficka.
</p>

<p>
“Nej, det är icke möjligt!“ fortfor han; “förr slukar
lejonet sig sjelf, än Hvita Björnen sitt ord ... och dessutom
är det ju vitnen på saken, och dertill var det ju icke jag,
utan ni, käre Simon, som föreslog vadet, och för öfrigt är
det icke alldeles så säkert att jag vinner ... Jag är verkligen
sjelf något ångerköpt, som det heter, ty det är alltför
möjligt, ja till och med troligt, att lejonet nappar på en
annan krok i dag ... Man kan minsann ledsna på att i
evighet äta kött ... nyhetens behag är så retande, så oemotståndligt
... Men sak samma ... ni kan aldrig föreställa
er hvad jag är punktlig, när det gäller att hålla ett gifvet
ord ... jag är riktigt ett tjurhufvud i den saken.“
</p>

<p>
“Nå, hvem har sagt er att jag tänker bryta mitt!“
utropade Hvita Björnen; “handla mer och prata mindre, käre
Mathieu ... Hvar har ni er knif?“
</p>

<p>
“Här“, svarade Mathieu, i det han drog upp en stor
fällknif ur sin ficka.
</p>

<p>
“Ni begriper väl, att man inte genom gallret kan införa
hela detta stora stycke.“
</p>

<p>
“Hvem begriper ej det, käre Simon“, svarade Mathieu,
i det han skar af ett stycke så litet, att det med beqvämlighet
kunde inskjutas mellan burens jernstänger.
</p>

<p>
“Godt!“ förklarade Hvita Björnen, i det han stötte sitt
spett i det afskurna stycket.
</p>

<p>
“Alldeles så ja“, sade djurvaktaren, fattande det andra
spettet; “men hvar har ni nu ert bröd?“
</p>

<p>
Hvita Björnen kände först utanpå ena fickan och sedan
på den andra, hvarefter han med ett uttryck af stor förvåning
körde händerna ned i begge fickorna.
</p>

<p>
“Ah, hvad är det!“ yttrade han under dessa manövrer,
“hvar kan jag ha stoppat mitt bröd? ... har jag tappat det?“
</p>

<p>
“Hvad behagas!“ ropade djurvaktaren, lång i synen
som en urang-utang.
</p>

<p>
<a id="page-74" class="pagenum" title="74"></a>
“Kan jag ha förlagt det på något ställe? ...“
</p>

<p>
“Monsieur Simon!“
</p>

<p>
“Har någon stulit det ur min ficka?“
</p>

<p>
“Monsieur Simon! ... ni söker undanflykter.“
</p>

<p>
“Jag vet bestämdt, att jag för en halftimme sedan köpte
mig ett alldeles färskt bröd.“
</p>

<p>
“Ni är ingen man af heder, monsieur Simon!“
</p>

<p>
“Jag gaf två sous för det lika säkert som en.“
</p>

<p>
“Två sous lika säkert som en? ... jag förstår, ni gaf
icke en sou en gång.“
</p>

<p>
“Ah, nu vet jag ... jag gaf alltsammans i tankarne åt
elefanten ... Kors, sådant nöt jag var!“
</p>

<p>
“Det bestrider jag ej ... men jag bestrider att ni gaf
något åt elefanten, monsieur Simon!“
</p>

<p>
“Ni tillvitar mig då en osanning, monsieur Mathieu?“
</p>

<p>
“Nej; men ni ljuger, när ni säger att ni hade brödet,
pardonnez-moi!“
</p>

<p>
“Ni tror att jag vill lura er, monsieur Mathieu!“
</p>

<p>
“Nej, men ni vill bedraga mig på en silfverpjes, excusez-moi!“
</p>

<p>
“Jag kunde krossa era refben, monsieur Mathieu!“
</p>

<p>
“Hvad! ... i mitt eget hus och i så många vitnens närvaro,
monsieur Simon?“
</p>

<p>
“Och sedan sticka det ena refbenet efter det andra in
i lejonets gap, s’il vous plaît.“
</p>

<p>
Lejonets och tigerns vederlike i styrka och vighet tog
ängsligt ett steg tillbaka. Hvita björnarne äro berygtade
för sin styrka, helst när de gå på två ben och heta Simon.
</p>

<p>
“Men jag vill inte att vi skola skiljas som ovänner,
monsieur Mathieu“, sade Hvita Björnen.
</p>

<p>
“Det skulle göra äfven mig mycket ondt, monsieur
Simon“, förklarade djurvaktaren, något gladare.
</p>

<p>
“Jag skyndar på ögonblicket ut och köper ett nytt
bröd“, föreslog Hvita Björnen.
</p>

<p>
“Ha! ni skyndar ut!“ yttrade djurvaktaren, ånyo förlorande
sitt glada lynne.
</p>

<p>
“Ni misstror mig ånyo, käre Mathieu.“
</p>

<p>
“Jag misstror er icke, alls icke ... men ni skall aldrig
komma tillbaka, monsieur Simon!“
</p>

<p>
“Ni är oefterrättlig ... Nåväl, jag skall inte röra mig
ur fläcken.“
</p>

<p>
“Och brödet?“
</p>

<p>
<a id="page-75" class="pagenum" title="75"></a>
“Skall ni sjelf köpa och för detta ändamål emottaga
dessa trenne <a id="corr-10"></a>sous.“
</p>

<p>
“Omöjligt! ... det är mig förbjudet att gå bort, när folk
är inne i galleriet.“
</p>

<p>
“Ja, då kan jag omöjligt hjelpa det“, förklarade Simon,
vändande sin vän ryggen.
</p>

<p>
“Men kunde ej er vän derborta gå i ert ställe?“ föreslog
djurvaktaren.
</p>

<p>
“Jo, det vore just den rätte att skicka ... han skulle
aldrig komma tillbaka, ty han tycker inte om att jag förlorar
min snusdosa, min vackra silfversnusdosa ... Han menar
så väl, den hederlige Cambon.“
</p>

<p>
“Fördömda silfversnusdosa!“ mumlade djurvaktaren, utan
att likväl misskänna dess värde.
</p>

<p>
Skulle då äfven han, monsieur Mathieu, åt hvilken man
anförtrott de ädlaste af alla fyrfotade varelser, nödgas offra
sin pligt åt det olycksaliga korruptionssystem, som, till råga
på alla olyckor, hvilade centnertungt öfver landet sedan flere
år tillbaka!
</p>

<p>
“Fördömde korruptions-ande!“ suckade Mathieu; “men“,
tillade han, icke ensidigt betraktande saken, “är ej korruptionen
utgången från och underhållen af sjelfva styrelsen?
Är det ej hvarje offentlig embetsmans ovilkorliga pligt att
handla i styrelsens anda? Hur skulle det väl annars gå
med enigheten och den kompakta styrkan, hvilka äro så
nödvändiga för en styrelse, som vill uträtta något här i verlden?
Om det är nödvändigt för menniskors lycka att gå
på sidan om samhällets lagar, måste det också vara lika
nödvändigt för djurens väl, att gå på sidan om den för djurvaktaren
i Jardin des Plantes utfärdade instruktionen?“
</p>

<p>
“Nåväl, jag går då sjelf“, förklarade ministèrens trogne
anhängare; “men ... men ...“
</p>

<p>
“Men låser naturligtvis väl igen dörren till galleriet“,
inföll Hvita Björnen skrattande, “för den händelse att den
verkliga ångern skulle falla öfver mig ... Men, det ber jag
er, köp det färskaste och mjukaste bröd som finns.“
</p>

<p>
“Madame!“ sade djurvaktaren till damen med hvita
plymen, “värdes ursäkta att jag på några minuter aflägsnar
mig ... det är för det der vadets skull, som min vän, oaktadt
alla mina oegennyttiga bemödanden, ännu envisas att
vidhålla ... men jag är snart tillbaka, och då skall det bli
mig en synnerlig ära, att kunna visa ers nåd ett rön, som
<a id="page-76" class="pagenum" title="76"></a>
utan tvifvel måste bli af stort inflytande på naturalhistorien,
den vigtigaste af alla vetandets grenar.“
</p>

<p>
Under det att Mathieu så orerade inför herskarinnan,
yttrade Simon till tjenarinnan följande:
</p>

<p>
“Mademoiselle! jag är något stött på er ... ni har alldeles
förvridit hufvudet på min vän ... han glömmer mig
och följer alla era steg, liksom jag inte funnes till i verlden
... Jag undrar inte på det, ty ni är ett af de skönaste fruntimmer
han sett, ja, skönare än mången af de markisinnor
och hertiginnor, som redan kastat sina ögon på den vackraste
gosse i hela Paris ... Men ni är lika god som skön:
ni skall inte gyckla med den stackars gossens känslor.“
</p>

<p>
I detsamma lemnade djurvaktaren galleriet, efter att
likväl förut hafva varnat sina kunder för att under hans
frånvaro gå burarne för nära. Att han ganska ordentligen
låste igen dörren efter sig och sedan stoppade nyckeln i sin
ficka, härledde sig lika mycket af gammal vana som af omtanke
för den dyrbaraste af hans snusdosor.
</p>

<p>
“Hvart gick djurvaktaren?“ frågade Armand sin vän
Hvita Björnen.
</p>

<p>
“Naturligtvis för att hemta sin lefvande glada“, svarade
denne helt lugnt.
</p>

<p>
Mademoiselle Denise, som nästan var mera god än skön,
ville visst icke gyckla med den vackraste gosse i hela Paris,
och hvilken dertill på köpet var så omhuldad af markisinnor
och hertiginnor. Det var förmodligen för att öfvertyga honom
derom, som hon nu började med Cambon ett ganska alvarsamt
och från allt koketteri fritt samtal, tagande till ämne
tigern, framför hvars bur de händelsevis befunno sig och
hvars goda matlust de gemensamt beundrade.
</p>

<p>
Tigern är icke något oäfvet samtalsämne. Tigern är
ett så grymt djur. Tigerhjertat har blifvit ett ordspråk.
Det funnes menniskor som behandlade sina likar på samma
sätt som tigern behandlar sitt rof. Men tigern är jemväl
ett förnämt djur, och företrädesvis var det också förnämt
folk som utöfvade denna grymhet mot alla dem, som de hade
att beherska. Med ett ord, Denise’s tal var icke blott vackert,
utan äfven i fullkomligt republikansk anda, så att den
unge mannen icke kunde annat än på det högsta lifvas deraf,
helst läpparne, som rörde sig, hade en så frisk färg, och
tänderna, som ganska ofta syntes mellan dem, lyste af en
så bländande hvithet.
</p>

<p>
<a id="page-77" class="pagenum" title="77"></a>
I allmänhet hafva fransyskorna vackra tänder. Är det
derför att de, tack vare sina förståndiga mödrar, ända från
barndomen vänjas från att förtära varm soppa, eller derför
att man ingenstädes i verlden får köpa så vackra och väl
konditionerade löständer som i Paris? Vi hafva icke varit
nog närgångna för att kunna upplysa våra svenska läsarinnor
om hvilken af dessa tvänne orsaker är den egentliga.
</p>

<p>
Hvita Björnen, seende sin unga vän så angenämt upptagen,
närmade sig under tiden den förnäma damen, som
naturligtvis icke borde bli lottlös, och sade till henne med
mycket låg stämma:
</p>

<p>
“Ifall det skulle roa madame att se hur lejonet gör sin
entré, så har jag djurvaktarens tillåtelse att öppna dörren
till dess bur.“
</p>

<p>
“Visst skulle det vara roligt“, svarade damen och skyndade
efter monsieur Simon, som icke var sen att bereda
henne detta nöje.
</p>

<p>
Också såg hon snart, till sin obeskrifliga fägnad, huru
den artige jätten drog i tågändan, huru dörren till den yttre
buren dervid öppnades samt huru derefter lejonet, ett af de
största som någonsin med sitt rytande skakat Numidiens
skogar, med ett enda skutt befann sig invid den inre burens
galler, hvilka det vidrörde med sin breda nos.
</p>

<p>
Lejonet, alltid storartadt och fruktansvärdt, är dock
alltid mest storartadt och fruktansvärdt i sin vrede. Detta
sednare stadium hade nu inträdt, och hvem kan undra derpå?
Lejonet visste att mattimmen var inne, dess enda glädje
efter en förlorad frihet; det hörde huru i nästgränsande
burar de vida underordnade olyckskamraterna hvässte tänderna
mot afgnagda ben; det kände lukten af middagsmåltiden,
ja det såg den till och med ligga utanför buren, utan
att likväl kunna nå den. Detta förbiseende mot skogarnes
majestät var för stort för att kunna förlåtas; det var ett
för starkt hån emot en ädel fånge, ett för djerft skämt med
en stor olycka, hvilket allt endast kunde försonas med blod.
</p>

<p>
Icke under då att ögonen rullade så vildt, att manen
reste sig så olycksbådande; att framdelen af kroppen sänkte
sig mot golfvet, med det stora hufvudet hvilande på de framskjutna
ramarna; att den högburna svansen, beskrifvande
nästan en båge öfver ryggen, piskade luften och burens sidoväggar
med de väldigaste slag, samt att detta dofva rytande
lät höra sig, som är signalen till striden, början till orkanen.
</p>

<p>
<a id="page-78" class="pagenum" title="78"></a>
Lejonets rytande skulle genast hafva väckt Cambons
uppmärksamhet, om icke de öfriga djurens läten och rörelser,
synnerligen deras, hvilkas burar befunno sig närmast honom,
hade dragit hans ögon och öron till sig, ty hvad Denise
beträffade, så hade hon endast ögon och öron för “den vackraste
gosse i Paris“.
</p>

<p>
Men hvarifrån väl dessa underliga läten och rörelser
bland djuren midt i deras matro? — Jo, när skogarnas
konung vredgas, då inträder oron i djurens verld, då rullar
sig hyenan ångestfull på mark, då flyr tigern, lemnande sitt
rof, och blixtsnabbt ringlar sig ormen kring trädets stam,
för att finna skydd i dess lummiga krona.
</p>

<p>
“Se, mademoiselle, se!“ ropade Armand till Denise, i
det han pekade på tigerns bur; “hvad kommer åt tigern
som glömmer att äta? ... och se på de andra sedan, äfven
de ha lemnat sin spis och löpa oroliga fram och tillbaka i
sina trånga rum ... se! se!“
</p>

<p>
“Ah, det är skönt! rysligt skönt!“ hördes längre ifrån
den förnäma damens stämma.
</p>

<p>
Armand vände sina ögon åt detta håll och fann damen
med sammetsmantiljen stående i nära halflutad ställning framför
lejonets bur på ett afstånd af ungefär en aln. Hon slog
händerna tillsammans och applåderade, liksom hade hon framför
sig monsieur Fechter i dramen “Les frères Corses“.
</p>

<p>
Bakom och öfver henne visade sig Hvita Björnens grofva
gestalt, lik en knölig trädstam öfver en blomma, som, stolt
af sin fägring, prunkar vid dess fot.
</p>

<p>
“Hvad ser hon på? Hvad applåderar hon åt?“ frågade
Armand sig sjelf; “buren är ju tom ... men om den är tom,
hvad kan det väl då vara för märkvärdigt derinne?“
</p>

<p>
Cambon kastade ånyo en blick på sin vän Simon, och
det föreföll honom då som om den knöliga stammen, i stället
för att bjuda den granna rosen ett skydd, alltmera började
luta, hotande att falla.
</p>

<p>
I detsamma hördes ett nytt rytande, vida starkare och
förfärligare än förr. Alla djuren instämde deruti. Det var
en hisklig konsert i djurens galleri.
</p>

<p>
Stammen vacklar verkligen, den faller och under fallet
vidröra tvänne af dess grenar, liksom af en händelse, blommans
begge sidor, böjande hennes stjelk och krona framåt — framåt
mot lejonets bur, framåt intill jernstängerna, som
redan imma af den andedrägt, som fasansfullt glöder derinne.
</p>

<p>
<a id="page-79" class="pagenum" title="79"></a>
Åter ett rytande, för hvilket hela byggnaden skälfver,
men denna gång uppblandadt med menniskors ångestrop.
Ett hårdt slag och ett ännu hårdare fall följa derpå. Stammen
har fallit, men icke framåt, såsom dess riktning bebådade,
utan åt sidan, till följd af en yttre kraft.
</p>

<p>
Den stolta rosen, hvars krona, påtryckt af en oemotståndlig
tyngd, redan fördjupat sina blad mellan burens jernstänger,
är ögonblickligen ryckt derifrån och hvilar vanmäktig
i Armand Cambons famn, som ännu om sitt byte
strider med djurens konung.
</p>

<p>
Lejonet, hvars skarpa tand kom en sekund för sent för
att begrafva sig i den förnäma damens ansigte, har medelst
sin genom gallret utsträckta ram fattat uti hennes tjocka
sidenklädning.
</p>

<p>
Nu gäller det att pröfva silkesmaskens och sidenfabrikens
förenade verk.
</p>

<p>
Väfven brister, tack vare den sednares vinningslystnad,
och den nye S:t Göran faller baklänges mot galleriets stengolf
med sin räddade prinsessa i famnen, under det den nye
draken uttömmer sitt raseri på ett afslitet sidenstycke, som
snart var förvandladt i den yppersta silkesvadd.
</p>

<p>
I samma ögonblick inrusar djurvaktaren i galleriet. Han
har ett bröd af skålpundsvigt i handen, men hans uppspärrade
mun synes så stor, att han nästan skulle kunna sluka
det. Hans ögon, färdiga att klämmas ur sina gropar, stirra
på de olika grupperna.
</p>

<p>
Der sitter, längst bort på stengolfvet, Hvita Björnen
med handen för ena tinningen, blödande af det djupa sår,
honom vid fallet tillskyndades; der ligger, något närmare
djurvaktaren, Armand Cambon, till hälften döfvad af den
törn, hans nacke gjorde mot samma golf, och ofvanpå honom
samt af hans armar ännu omsluten den granna, men afsvimmade
damen; der, allra närmast djurvaktaren, står Denise,
blek och orörlig som marmorbilden, och der står, nej, der
rasar lejonet, trasslande in sina förfärliga tänder i silkestrådarna.
Och allt detta under en chorus från de många
burarne, hvars make ännu ingen hittills hört.
</p>

<p>
“Hvad, i alla helgons namn, vill det här säga?“ blef
ändtligen djurvaktarens första fråga.
</p>

<p>
“Det vet jag verkligen inte“, svarade Hvita Björnen,
i det han reste sig upp från golfvet, “jag är ofta plågad af
fallandesjuka, och den kom på mig just som lejonet trädde
<a id="page-80" class="pagenum" title="80"></a>
in i buren ... jag bör aldrig gå att se på vilda djur ... jag
tål inte vid det, märker jag.“
</p>

<p>
“Hvem i alla djeflars namn har släppt in lejonet?“ blef
den andra frågan.
</p>

<p>
“Det vet jag heller inte“, upplyste Hvita Björnen, “så
framt det inte kommit in af sig sjelft ... ni har säkert glömt
att låsa dörren ... det var mycket oförsigtigt af er, monsieur
Mathieu!“
</p>

<p>
“Satanas, hvem har gifvit lejonet silke att äta?“ blef
den tredje frågan.
</p>

<p>
Utan att afvakta svar på denna fråga, rusade den förtviflade
djurvaktaren fram till lejonets bur och började med
tillhjelp af spettet införa köttstyckena, under det han utöste
förbannelser, såsom det en verklig djurvaktare egnar
och anstår. Derefter, och sedan han medelst de förra tystat
munnen på och någorlunda blidkat djurens konung, vände
han sig om för att med de sednare ytterligare traktera en
annan konungs undersåter.
</p>

<p>
Men förbannelsen dog på hans läppar, emedan just de,
han ämnade förbanna, hade försvunnit. I hela det stora
galleriet fanns, med undantag af djurvaktaren och hans djur,
ingen lefvande varelse. Hvem skulle således inför hans
maktmyndighet förklara, huru lejonet inkommit i buren,
hvem som trott sig kunna stilla dess hunger med silke och
slutligen hvad alla dessa stående och liggande grupper, han
nyss sett, betydde? Han nöp sig i näsan, han lufvade sig
sjelf för att öfvertyga sig att han var vaken. Han fann
att han var vaken, men hur finna lösning på gåtan?
</p>

<p>
Saken var den, att under det monsieur Mathieu matade
lejonet och på sitt sätt välsignade maten, hade Armand
Cambon, hvilken snart återfått sansen, med tillhjelp af Denise,
som icke i evighet kunde vara en stod af marmor,
utburit den förnäma damen, hvilken deremot tycktes för
evighet vara afsomnad. De buro den avsvimmade till vagnen
och, med ytterligare tillhjelp af en bestört betjent, uppsatte
henne i den, hvilken derefter, dragen af tvänne äkta
fullblodsfålar, snart lemnade Jardin des Plantes bakom sig.
</p>

<p>
Armand Cambon, som ingen bedt göra sällskap, stod
naturligtvis qvar; men när han vände sig om, föll hans
blick på Hvita Björnen, hvilken icke heller å sin sida funnit
skäl att längre se på sällsynta djur.
</p>

<p>
<a id="page-81" class="pagenum" title="81"></a>
De begge vännerna betraktade hvarandra en god stund,
ehuru med föga vänliga blickar.
</p>

<p>
“Obegripligt!“ bröt ändtligen Simon tystnaden; “jag
vet inte hvad det kom åt mig ... det var som om en svindel
gripit mig ... utan dig, min raske gosse, hade jag säkert
blifvit orsaken till en mycket stor olycka“, tillade han med
ett uttryck, som icke var främmande från ironi.
</p>

<p>
“Olycklige!“ ropade Armand häftigt, “ni ville begå ett
mord! ... ett mord!“
</p>

<p>
“Tyst! skrik inte så!“ förmanade Hvita Björnen, skådande
omkring sig, “hörde du inte att jag fick en svindel
och att ...“
</p>

<p>
“Ni ville mörda en menniska, försåtligt mörda en menniska!“
fortfor Armand med ökad harm; “en man, som ni,
Simon, mörda! ... Och mörda en qvinna, en svag, värnlös
qvinna! ... Det är icke blott rysligt, det är nesligt! ... det
finns ej ord för att beteckna en sådan bragd!“
</p>

<p>
“Du är tokig, Armand lille, med ditt evinnerliga mord
och mord ... Hur kunde väl mord komma i fråga ... hur
kan man mörda, när man står i bur med armstjocka jernstänger
framför sig? ... En eller ett par skråmor, se der allt
... ett öga eller en näsa mindre, se der alltsammans ... Hur
mången har ej fått hjelpa sig fram i verlden utan både öga
och näsa och utan tillgång att köpa sig nya? ... Du är en
narr, kära Armand, som ej vet hvad du säger.“
</p>

<p>
“Och att vilja taga mig till medbrottsling“, fullföljde
den harmsne unge mannen, “ty hvad var väl meningen med
att narra in mig i djurgalleriet? ... hvad annat, än att få
någon som kunde sysselsätta besvärliga personer, för att ni
desto mera ogeneradt skulle kunna begå ert nidingsdåd ...
Ja, rulla ögonen! ... Det var ett nidingsdåd, olycklige!“
</p>

<p>
“Tacka min vänskap för din gamle far“, sade Hvita
Björnen med halfqväfd stämma, ty hans galla började koka,
“tacka denna vänskap för att de ord, du sist sade, inte blifva
de sista du talat i denna verld!“
</p>

<p>
“Jag fruktar er icke!“ svarade Armand lugnt och upplyftade
sin högra arm; “denna arm, som hindrade er från
att begå det ena brottet, skall äfven hindra er från det
andra.“
</p>

<p>
“Så tacka då himlen, om du inte vill tacka mig“, yttrade
Simon, “för det du fått tillfälle att rädda ett vackert
<a id="page-82" class="pagenum" title="82"></a>
fruntimmer, och dertill på köpet en förnäm och rik dam,
som skulle kunna betala sin räddare med lika många kedjor
af guld som du sålt kedjor af messing.“
</p>

<p>
Armand vände föraktligt Hvita Björnen ryggen och gick.
</p>

<p>
“Armand lille!“ ropade denne efter honom, “helsa gubben
far din och skryt med att du räddat den lefvande
gladan!“
</p>

<div class="chapter">

<h3 class="chapter" id="subchap-0-2-4">
<span class="firstline">Fjerde kapitlet.</span><br />
En tableau vivant.
</h3>

</div>

<p class="first">
<span class="firstchar">A</span><span class="postfirstchar">rmand</span> Cambon hade haft den lyckan att på en enda dag
göra tvänne goda gerningar. Klockan ett hade han på
Place de la Bastille räddat en bankir från att sönderslitas
af folket, och klockan tre i Jardin des Plantes ryckt en förnäm
dam ur lejonets klor. Dessa bragder, som nästan på
samma gång skyddat rikedomen och börden, samhälls-platåens
tvänne gräddskålar, att vi så må uttrycka oss, skulle hafva
varit mer än tillräckliga för att, innan aftonen bredt sina
stora vingar kring den stora staden, dubba honom till en
hjelte inför verlden, för att icke tala om romanen. Men för
att så skulle ha skett, borde du, käre Armand, i stället för
rödrutig blus af två francs värde, haft promenadfrack, köpt,
om ej just betald, för minst hundra francs.
</p>

<p>
Då skulle du icke behöft stå qvar på Bastilj-platsen
för att se hur bankiren for sin väg, utan att dessförinnan
bjuda dig hem till middagen; då skulle du kanhända fått
ledsaga hans sköna brorsdotter till bordet, sitta mellan henne
och onkeln, och — hvem vet! — kanske skulle du, notabene
i fall brorsdottern varit fri från andra brölloppsbekymmer
och mycket älskat sin onkel, samt denne likaledes varit fri
från statsbekymmer och mindre älskat sina pengar, möjligtvis
äfven kunnat i kompani med din sköna granne börja
en kärleksroman, som slutat med festligt tåg i vagn till
Madeleine-kyrkan.
</p>

<p>
<a id="page-83" class="pagenum" title="83"></a>
Men nu hade du icke den af fru Lenngren besjungna
fracken, utan blott denna blus, som, ehuru besjungen af
Béranger, likväl förnämligast är beqväm att ha på sig i
gatustrider, i hvilka du oftast kastar dig för mycket mindre
anledningar, än den att rädda en menniska med hederslegionen
på bröstet och millionerna på fickan; och när nu äfven
detta en gång lyckats dig, bör det icke vara nog för din
ärelystnad? Ungefär så måtte monsieur Géronnière hafva
tänkt, enär han hvarken före eller efter hemkomsten till
sitt palats vid rue d’Anjou-S:t-Honoré nämnde ett enda ord
af tacksamhet för den stora tjenst du gjort honom. Visserligen
hade den ljufva och naturligt goda Adelaïde hugnat
dig med de tacksammaste blickar samt till och med bedt dig
vara välkommen till onkelns hus; men är du väl säker på
att, om du också toge henne på orden, ditt besök finge
sträcka sig längre än till tamburen, detta non plus ultra för
en man af gatan, för en arbetare från S:t-Antoine? —
Stackars Armand Cambon! derför att du var en blus, ansåg
man det kanske för din ovilkorliga skyldighet att ensam
våga striden mot mer än hundra andra bluser, för att rädda
en man med millioners förmögenhet, men utan en milliondel
känsla för ditt och dina kamraters intresse.
</p>

<p>
Men om du haft frack, hade du icke varit i Jardin des
Plantes i ett sådant sällskap som Hvita Björnens; du hade
icke heller haft den lyckan att rädda en qvinnas lif eller
ett skönt ansigte, som ofta är dyrbarare än sjelfva lifvet.
</p>

<p>
Bar den förra gerningen ingen frukt, så skall den sednare
deremot blifva desto fruktrikare, ty utan dig hade detta
glänsande ansigte, i stället för att nu, såsom troligt är, sola
sig med välbehag i en förgyld spegel, legat begrafvet under
tjocka bindlar, för att sedan, när dessa en gång blifvit borttagna,
söka det djupaste mörker, på det att ingen främmande
blick måtte bäfva tillbaka vid åsynen af en hemsk
ruin.
</p>

<p>
Det kan icke slå fel, att från denna stund hvarje qvinna
du möter, skall med beundran fästa sin blick på dig och
önska sig i farans stunder en riddare som du, en Simsons
like. Hvem skulle ej gerna vilja blifva din Delila, men
trognare än hon, klokare än hon, ty hon skulle icke åt en
förhärjande sax lemna detta rika mörka hår, af fruktan att
kraften med detsamma kunde gå förlorad?
</p>

<p>
<a id="page-84" class="pagenum" title="84"></a>
Är du nyfiken att se ditt stundande afundsvärda öde,
så följ med din blick dit vårt trollspö pekar, och stanna
med klappande hjerta, men med tillbakahållen andedrägt,
framför denna
</p>

<h4 class="section">
Tableau vivant.
</h4>

<p class="dir1">
(<span class="dir">En qvinnas boudoir, praktfullare än en oinvigd ens kan drömma
om. Siden och guld, speglar och kristaller i förbländande strålbrytningar.
En säng, af hvilken blott den gyllene estraden synes, ty det
öfriga förlorar sig i en sky af snöhvita draperier, mellan hvilka här
och der snören och tofsar af guld framglindra. På det skära sidentäcket
en qvinna, hvars minsta blick fördunklar boudoirens prakt, och
hvars minsta rörelse, af speglar från alla sidor återgifven, kommer
åskådarens hjerta att glöda. Framför sängen en annan qvinna, men
knäböjande och uppbärande ett förgyldt silfverfat, på hvilket man upptäcker
rubinglödande kristallflaskor med proppar af guld och doftande
af österlandets skönaste parfymer. Tystnaden afbrytes endast af knäppningarne
från pendylen, öfverallt omgifven af gracer och amoriner,
föreställande kärleken och vällusten, som med leende blickar söka döda
tiden.</span>)
</p>

<p>
Men taflan är icke blott lefvande; den är äfven talande.
Derför lyssna:
</p>

<p>
<span class="character">HERSKARINNAN</span>: Denise! Jag vill vara allena i afton
och emottager således ingen.
</p>

<p>
<span class="character">DENISE</span>: Ingen?
</p>

<p>
<span class="character">HERSKARINNAN</span>: Nej! ... Man skulle upptäcka min sinnesrörelse,
man skulle fråga mig om orsaken ... Jag vill icke
visa den förra, för att slippa förklara den sednare.
</p>

<p>
<span class="character">DENISE</span>: Madame befinner sig nu mycket bättre.
</p>

<p>
<span class="character">HERSKARINNAN</span>: Mycket bättre? ... Jag befinner mig
fullkomligt väl ... Drag gardinen mera åt sidan, det är något
för varmt härinne.
</p>

<p>
<span class="character">DENISE</span> (<span class="dir">åtlydande befallningen</span>): Himlen vare lofvad, att
allt slutades så väl!
</p>

<p>
<span class="character">HERSKARINNAN</span>: Hvilket?
</p>

<p>
<span class="character">DENISE</span>: Händelsen i Jardin des Plantes naturligtvis ...
Blodet stelnar i mina ådror vid blotta tanken derpå.
</p>

<p>
<span class="character">HERSKARINNAN</span>: Hvilken händelse?
</p>

<p>
<span class="character">DENISE</span> (<span class="dir">betraktande förvånad sin herskarinna</span>): Hm!
</p>

<p>
<span class="character">HERSKARINNAN</span>: Ah! du menar lejonet.
</p>

<p>
<a id="page-85" class="pagenum" title="85"></a>
<span class="character">DENISE</span>: Jag menar också den unga, raska karlen
som ...
</p>

<p>
<span class="character">HERSKARINNAN</span>: Den unga, vackra karlen ville du säga
... Ja, du har smak, Denise ... Det var en Adonis i blus,
som sjelfva kärleksgudinnan icke skulle förakta ... Du intresserar
dig mycket för den unga, vackra karlen.
</p>

<p>
<span class="character">DENISE</span>: Jag skall bedja för hans väl, så länge jag
lefver ... Han har räddat en person, för hvilken jag skulle
offra tusen lif, om jag hade.
</p>

<p>
<span class="character">HERSKARINNAN</span>: Hvem har han räddat?
</p>

<p>
<span class="character">DENISE</span> (<span class="dir">ånyo förvånad</span>): Den ... den, som utom honom
nu varit lejonets rof.
</p>

<p>
<span class="character">HERSKARINNAN</span>: Sådant prat, kära Denise! ... Är då
Jardin des Plantes en af Afrikas skogar, der lejon och tigrar
springa lösa, slukande sitt rof hvar och när de komma öfver
det?
</p>

<p>
<span class="character">DENISE</span>: Har man då aldrig hört omtalas olyckor i Jardin
des Plantes? ... Det var icke länge se’n som ...
</p>

<p>
<span class="character">HERSKARINNAN</span>: Du öfverdrifver alltid, enfaldiga flicka!
</p>

<p>
<span class="character">DENISE</span>: O! att madame hade sett hvad jag såg!
</p>

<p>
<span class="character">HERSKARINNAN</span>: Hvad såg du?
</p>

<p>
<span class="character">DENISE</span>: En syn, som skall visa sig i mina drömmar
och störa min sömn.
</p>

<p>
<span class="character">HERSKARINNAN</span>: Dertill fordras ganska mycket, min bästa
Denise! ... Nå, låt höra, hvad såg du?
</p>

<p>
<span class="character">DENISE</span>: Ni kunde icke se honom, den der karlen, som
stod bakom er ... det var en ohygglig menniska.
</p>

<p>
<span class="character">HERSKARINNAN</span>: Jag erinrar mig, att han ej var bland
de älskvärdaste.
</p>

<p>
<span class="character">DENISE</span>: Denna menniska hade bestämdt ondt i sinnet
mot er.
</p>

<p>
<span class="character">HERSKARINNAN</span>: Mot mig? ... Jag hade ju icke den
äran att känna honom, och detsamma skall han kunna säga
om mig.
</p>

<p>
<span class="character">DENISE</span>: Likväl såg det ut, som om han med flit trängt
madame fram till den förfärliga buren.
</p>

<p>
<span class="character">HERSKARINNAN</span>: Med flit? ... du yrar ... Troligtvis var
han lika nyfiken som jag, och jag bedyrar, att det verkligen
var något att se ... ståtliga djur, de der lejonen!
</p>

<p>
<a id="page-86" class="pagenum" title="86"></a>
<span class="character">DENISE</span>: Möjligen något att se, men icke att gå nära
... Emellertid hade madame sitt ansigte tätt intill jernstängerna
... O min Gud!
</p>

<p>
<span class="character">HERSKARINNAN</span>: Det är mycket möjligt, men jag kan
ej så noga erinra mig det.
</p>

<p>
<span class="character">DENISE</span>: Ni kan det icke, ty ni hade fallit i vanmakt.
</p>

<p>
<span class="character">HERSKARINNAN</span>: Bah! ... Jag qväfdes något af den obehagliga
odören ... det var icke min boudoir, bästa Denise!
</p>

<p>
<span class="character">DENISE</span>: Det var då som den unge, oförskräckte karlen
...
</p>

<p>
<span class="character">HERSKARINNAN</span>: Den unga, vackra mannen ... Ah! nu
kommer det intressantaste.
</p>

<p>
<span class="character">DENISE</span>: Det var då han rusade fram och med ett
enda slag fälde jätten till marken.
</p>

<p>
<span class="character">HERSKARINNAN</span> (<span class="dir">uppreser sig, skrattande, på armbågen</span>):
Jätten! ... Allt bättre och bättre ... Du målar sagans och
chevaleriets tider ... Du skall då öfvergifva mig, Denise? ...
I stället för att somna vid dina muntliga berättelser om dagens
äfventyr, skall jag slumra in vid läsandet af dina noveller
i La Presse eller någon annan tidning ... Ja, jag förlorar
dig, men litteraturen vinner, och detta skall blifva
min tröst.
</p>

<p>
<span class="character">DENISE</span> (<span class="dir">fortfarande oförskräckt</span>): Och när han slagit
jätten, ryckte han, snabbare än blixten ...
</p>

<p>
<span class="character">HERSKARINNAN</span>: Snabbare än blixten ... bra, bra!
</p>

<p>
<span class="character">DENISE</span>: Ryckte er från buren just i detsamma lejonet
ämnade hugga sin tand i ert ansigte, i det skönaste ansigte,
som ...
</p>

<p>
<span class="character">HERSKARINNAN</span>: Förträffligt! ... du skall ej glömma mitt
ansigte i dina romaner.
</p>

<p>
<span class="character">DENISE</span>: Men lejonet hade med ramen fattat tag i er
klädning ... O, det var rysligt!
</p>

<p>
<span class="character">HERSKARINNAN</span>: Min vackra, nya sidenklädning, madame
Barenne’s mästerstycke ... Men du bör icke sörja deröfver,
Denise ... denna tillökning i din toalett skall nedslå
modet på alla dina rivaler på la Salle Valentine!
</p>

<p>
<span class="character">DENISE</span> (<span class="dir">kyssande sin herskarinnas hand</span>): Ack, madame!
hvad ni är god, englagod! ... hur skall jag någonsin kunna
<a id="page-87" class="pagenum" title="87"></a>
visa min tacksamhet! ... och denna vackra, denna dyrbara
klädning får jag verkligen?
</p>

<p>
<span class="character">HERSKARINNAN</span>: Ja, men gå icke lejonen för nära ...
de der herrarne taga souvenirer på ett sätt, som verkligen
derangerar oss ... Men du har säkert icke slutat din vackra
historia ... eller är garneringens afslitning detsamma som
upplösningen af romanen?
</p>

<p>
<span class="character">DENISE</span>: När lejonet afslitit garneringen, föll den unga
mannen baklänges på stengolfvet.
</p>

<p>
<span class="character">HERSKARINNAN</span>: Och jag med naturligtvis, efter jag ej
följde med garneringen?
</p>

<p>
<span class="character">DENISE</span>: Ja, madame!
</p>

<p>
<span class="character">HERSKARINNAN</span>: Fy, Denise! jag i armarne på en blus!
det der duger alls icke i romanen ... Hör på, mitt barn!
</p>

<p>
<span class="character">DENISE</span>: Hvad befaller madame?
</p>

<p>
<span class="character">HERSKARINNAN</span> (<span class="dir">med alvar</span>): Af din tacksamhet för den
nya klädningen följer tydligt, att du icke med ett enda ord
omnämner denna händelse för någon, hör du, icke för någon
... Jag vill icke vara hjeltinna i en sådan roman, jag vill
icke spela en roll bland lejon och tigrar och bland menniskor,
som säkert icke äro stort bättre än de ... Lyckligtvis är jag
icke känd af någon bland hjeltarne ... det är endast du som
känner mig ... du känner också att jag håller ord, när jag
säger, att det första jag hör någon misstänka, att det der
vackra fruntimret, som blusens armar ryckte ur lejonets gap,
var jag, så är du för alltid skild både från min person och
mina klädningar.
</p>

<p>
<span class="character">DENISE</span>: Madame, jag skall vara stummare än muren.
</p>

<p>
<span class="character">HERSKARINNAN</span>: Och hvad beträffar sjelfva händelsen,
som du med dina romaneska anlag har öfverdrifvit, så vill
jag säga dig för det första, att ett lejon i bur icke är ett
lejon i skogen; och för det andra, att ett lejon i bur först
måste bräcka minst tre tjocka jernstänger, innan det kan
äta upp en menniska; samt för det tredje, att hvilken som
helst kunnat göra sin sak lika bra som din hjelte ... ja, jag
är till och med öfvertygad om att den vedervärdige djurvaktaren
gjort det mycket bättre, ty han hade säkert icke
fallit på golfvet och dragit mig med sig, hvilket var föga
skickligt och mycket oartigt.
</p>

<p>
<span class="character">DENISE</span>: Men, madame ...
</p>

<p>
<a id="page-88" class="pagenum" title="88"></a>
<span class="character">HERSKARINNAN</span>: Men du måste väl medge, att om den
fule djurvaktaren varit den lycklige, som ryckt mig från
buren, så hade du väl aldrig fallit på den idén, att göra
honom till hjelte i din roman.
</p>

<p>
<span class="character">DENISE</span> (<span class="dir">förlägen</span>): Madame ...
</p>

<p>
<span class="character">HERSKARINNAN</span> (<span class="dir">med sänkt, förtroligare röst</span>): Hvad deremot
angår ... Kom närmare, Denise!
</p>

<p class="dir">
(<span class="dir">Denise närmar sitt hufvud till herskarinnans.</span>)
</p>

<p>
<span class="character">HERSKARINNAN</span> (<span class="dir">hviskande och med en viss fuktig glans i
blicken</span>): Hvad deremot angår den unga, den vackra karlen, så ...
</p>

<p>
<span class="character">DENISE</span> (<span class="dir">sprittande till</span>): Den unga karlen!
</p>

<p class="dir">
(<span class="dir">Ljudet af en ringklocka höres utifrån.</span>)
</p>

<p>
<span class="character">HERSKARINNAN</span> (<span class="dir">häftigt</span>): Det kommer någon ... skynda
Denise! ... du hörde att jag icke tar emot i afton.
</p>

<p>
<span class="character">DENISE</span>: Men om det är hertigen?
</p>

<p>
<span class="character">HERSKARINNAN</span>: Lika godt.
</p>

<p>
<span class="character">DENISE</span>: Madame har då åkt ut för att promenera?
</p>

<p>
<span class="character">HERSKARINNAN</span>: Nej, men jag tar icke emot!
</p>

<p class="dir">
(<span class="dir">Denise skyndar ut.</span>)
</p>

<p>
<span class="character">HERSKARINNAN</span> (<span class="dir">allena</span>): Denise är icke så dum ... Han
var verkligen förtjusande, den der hjelten i menageriet ...
hvilket vackert och regelbundet ansigte! hvilken kraftfull
och ädel hållning! hvilken mild glans i hans öppna blick!
hvilken klang i hans manliga stämma!
</p>

<p class="dir">
(<span class="dir">Hon lutar tyst, men tankfull, hufvudet mot handen.</span>)
</p>

<p>
Hvarför denna tankfullhet? Hvad kan väl en så skön
och lyckligt lottad qvinna i denna stund tänka på?
</p>

<p>
Tänker hon på den stora fara, hvari hon nyss sväfvat
och hvarifrån hon så lyckligt blifvit frälst?
</p>

<p>
Nej, hon har ju helt nyss och med fullkomlig öfvertygelse
sökt bevisa, att det icke var den ringaste fara.
</p>

<p>
Tänker hon på något medel att belöna den fattige arbetaren
för det han, troende på farans verklighet, i sin välmening
ryckt henne derutur?
</p>

<p>
Nej, hon har ju, ehuru i hög grad försonlig mot lejonet,
yttrat sin förtrytelse öfver arbetaren, för det han icke
hade den skickligheten och artigheten, att släppa henne,
innan han föll.
</p>

<p>
Hvarpå tänker hon då?
</p>

<p>
Kanske tänker hon, att mycket duger i verkligheten,
som icke anses duga i romanen. — —
</p>

<div class="chapter">

<h3 class="chapter" id="subchap-0-2-5">
<a id="page-89" class="pagenum" title="89"></a>
<span class="firstline">Femte kapitlet.</span><br />
Bicêtre.
</h3>

</div>

<p class="first">
<span class="firstchar">D</span><span class="postfirstchar">et</span> är nu tid på att skynda efter Armand Cambon, hvilken
i stället för att, såsom vi trodde, beskåda vår tableau-vivant,
fortsatte vägen till Bicêtre. Han tänkte — den rättvisan
måste vi göra honom — icke det ringaste på sina tvänne
goda och berömliga gerningar; han tänkte hvarken på de
svarta ögonen i Jardin des Plantes eller — oförlåtligt nog
— på de mörkblå å Place de la Bastille. Han höll sig anspråkslöst
till det lägre djurriket, tänkte uteslutande på en
björn och en glada, och den ene var hvit och den andra
lefvande, utan att han kunde begripa hvad den ene hade
att skaffa med den andra.
</p>

<p>
Hvita Björnen kände han ända från sin barndom. Mer
än en gång hade han som gosse suttit på Hvita Björnens
knä; mer än en gång hade denne trakterat honom med kastanier
och drufvor. Hvita Björnen hade lärt honom slåss
med händer och fötter på samma gång — en konst, som
man i Paris får lära sig hos ordentliga mästare för en franc
i timmen; han hade lärt honom hugga på sabel och handtera
eldgevär samt att i nödfall bruka kolfven, ty Hvita
Björnen, som debuterat i 1830 års revolution, var hemma i
många andra konster än den att rulla vinfat. Armand var
tacksam för alla dessa välgerningar och visste dessutom att
hans far satte stort värde på Hvita Björnen. Derför gjorde
det honom ondt, att i honom finna en mördare, och den
grymmaste mördare bland alla, ty hvilket kan väl vara
grymmare, än att kasta lefvande menniskor för vilda djur?
</p>

<p>
Men hvad menade väl Hvita Björnen med den lefvande
gladan? Han hade ju till och med bedt Armand Cambon
inför sin far skryta med att han räddat henne. Damen i
hermelins-mantiljen och den lefvande gladan skulle följaktligen
vara en och samma person, hvilket var ännu oförklarligare
för Armand, som knappast sett något så vackert fruntimmer
som ifrågavarande dam, men deremot ganska många glador,
hvilka i fulhet och roflystnad varit så lika hvarandra som
den ena kardborren den andra.
</p>

<p>
<a id="page-90" class="pagenum" title="90"></a>
Hans far borde kunna upplösa denna mörka och hemska
gåta. Derför sträckte han ut sina ben så mycket som möjligt,
uppnådde snart Barrière de Fontainebleau, passerade Rue
de la Maison Blanche, trädde derefter utom fästningsvallen
samt befann sig ändtligen framför portarne till Bicêtre.
</p>

<p>
<em>Bicêtre!</em> — Det har i Frankrike funnits en tid, då namnet
Bicêtre var det hemskaste ord franska språket egde; då
vid dess blotta nämnande mannen bleknade, hustrun skälfde
och det stojande barnet tystnade tvärt; då den adlige förföraren,
hårdt ansatt af föräldrarne till den borgardotter han
förfört, blott behöfde framhviska detta ord, för att jaga dem
på flykten: ty ordet betydde på en gång vansinne och brott,
tårar och blod och sammanfattade allt hvad lifvet har olyckligt,
eländigt, fasansfullt. Uppbygdt af en engelsk biskop under
Ludvig den heliges tid, var Bicêtre först kartusianerkloster.
Der munkar äro, der äro också fångar. Den sista
kulan i radbandet löper in i länken af en fånges kedja. Efter
någon tid lemnade munkarne Bicêtre, som derefter beboddes
af furstar. Men fångarne flyttades icke; de fortforo att
befolka de underjordiska cellerna, der vattnet steg upp till
midjan. Hvad Bastiljen var för adeln, var Bicêtre för borgerskapet
och pöbeln. Nittonde seklets filantroper borde
icke skryta med att hafva upptäckt det cellsystem, som de
nu så nitiskt fullfölja. Det har funnits och begagnats långt
före deras tid och synnerligast i Bicêtre, der hela mansåldrar
framlefvats i enslighet och tystnad, utan annat sällskap
än samvetet och Gud.
</p>

<p>
Men, trots cellsystemet, ökades oupphörligt fångarnes
antal och kunde icke längre rymmas i de öfverfylda källarhålorna.
Furstarne, någon gång beredde att gifva vika för
sina undersåter, afflyttade då från Bicêtre, som derefter till
största delen upptogs till fängelser. Återstoden af lokalen
uppläts åt vansinnige. Brottet och vansinnet blefvo grannar.
Men Bicêtre öppnade sina portar ej blott för dem, som ditkommo
förpassade af lagen eller läkarvetenskapen. Godtycket,
i form af “ordres du roi“ eller “lettres de cachet“,
skickade snart dit en mängd oskyldige, hvilka antingen dömdes
såsom brottslingar derför att de hade för mycken dygd,
eller förklarades för vansinniga derför att de hade för mycket
förstånd. Bicêtre var, med ett ord, ett fasans hem, och
om det någonstädes bör spöka här i verlden, så vore det
synnerligast der.
</p>

<p>
<a id="page-91" class="pagenum" title="91"></a>
Hvad nu angår nutidens Bicêtre, så finnes visserligen
der ett hospital för svagsinta barn; men hela lokalen för öfrigt
är upplåten till försörjnings-anstalt för fattige ålderstigne
samt för sådane, som genom kroppsskador blifvit oförmögne
till arbete. De försörjdes antal belöper sig för närvarande
till omkring 4,000, alla tillhörande det manliga könet. Salpêtrière,
en annan fattigförsörjnings-anstalt, innesluter endast
qvinnor, ungefär 5,000. Begge dessa inrättningar hafva en
ypperlig förvaltning, hvars efterföljande vore önskansvärdt i
andra länder, synnerligast i Sverige, der man ännu ej kommit
underfund med centralisationens nytta uti förevarande
fall. I Sverige, åtminstone i Stockholm, tyckas hvarje församlings
fattigdirektörer täfla om hvilket af deras fattighus
kostar minst, d. v. s. gifver sina fattiga minst att äta. I
Paris, der man icke känner ett dylikt ihjälsvältnings-system,
gör man sig en ära af att så mycket som möjligt se sina
fattige ålderstigne och krymplingar till godo. En främling
från norden befinner sig i verklig förlägenhet, när fransmän
fråga honom, hur det står till med fattigförsörjningen i hans
fädernesland: han stannar alltid i valet mellan att ljuga eller
att blottställa sitt lands möjligen goda anseende här, ty man
träffar nog fransmän, som veta att Sverige icke blott finnes
till i verlden, utan äfven har ganska många vackra blad i
historien. Främlingen kan dock icke underlåta omnämna att
hvarje församling inom Stockholm har sitt fattighus.
</p>

<p>
“Deraf följer“, anmärker fransmannen, “att det måtte
vara lika många fattigdirektioner?“
</p>

<p>
“Ja, vi ha alls ingen brist på fattigdirektioner?“ svarar
främlingen, som naturligtvis måste säga B, när han
sagt A.
</p>

<p>
“Har Stockholm råd att ha så många direktioner?“ frågar
fransmannen.
</p>

<p>
“De taga ingenting för sitt besvär“, svarar främlingen,
förtigande likväl att deras besvär fullkomligt svarar mot deras
löner; “dock“, tillägger han, “ega vi åtskilliga fattigförsörjnings-anstalter
inom hufvudstaden som hafva sina särskilda
kamrerare och kassörer, hvilka sitta med goda löner.“
</p>

<p>
“Således ändock åtskilliga löntagande“, anmärker fransmannen;
“det der bör i alla fall bli dyrt och är en fullkomligt
onödig omkostnad, emedan den som kan föra räkenskaper
för 100 fattighjon, lika lätt kan föra dem för 1,000, för
2,000 och så vidare ... Men jag tar emellertid för gifvet att
<a id="page-92" class="pagenum" title="92"></a>
fattige, som hafva så många tillsynesmän, befinna sig särdeles
väl?“
</p>

<p>
Främlingen har visserligen sagt A och B, men han har
ej mod att säga C. Derför besvarar han ej den sednare
frågan, ty han kan ej skryta hvarken med fattighusens snygghet
eller de svenska fattig-soppornas förträfflighet; han kan
ej omtala, att, derest fattighjonet icke liksom andra menniskor
hade ben, medelst hvilka det kan gå ut i staden för
att tigga antingen ute på gatorna eller i de hus, der det till
följd af gammal bekantskap kan få några smulor, skulle det
kanske svälta ihjäl. Men som han ej helt och hållet kan
tiga, så gifver han följande undvikande svar:
</p>

<p>
“Det har många gånger alvarligen varit fråga om att
hafva en gemensam fattigvård för hela Stockholm, men frågan
har alltid strandat mot den omständigheten, att det under
tidernas förlopp funnits flere förmögne och menniskoälskande
församlingsbor, som uteslutande till <em>sin</em> församlings
fattigvård gifvit betydliga summor, till följd hvaraf man icke
ansett sig kunna sammanslå alla fattighusen, emedan då äfven
summorna måste sammanslås, hvarigenom helt klarligen
de ädle gifvarnes vilja och mening skulle förbises.“
</p>

<p>
“Men hvad de ädle döde gifvit kommer ju i alla fall,
och oaktadt centralisationen, hvars och ens fattige församlingsbor
till godo?“
</p>

<p>
“Visserligen ... men det skulle lätt kunna hända, att några
riksdaler af den summa, som den ädle döde anslagit åt
sin församlings fattige, komme att springa öfver till en annan
församlings fattige, och det vore genast ett streck i räkenskapen
för de ädle döde.“
</p>

<p>
“Men är det då icke troligt att de ädle döde i en högre
verld skola vara lika belåtne, om hvad de en gång, obekante
med centralisationens fördelar, skänkt sin församlings
fattige, komme hvilken fattig som helst till godo?“
</p>

<p>
“Visserligen är det troligt, men det är icke bevisadt
och i Sverige fordras minst två vitnen, innan man kan antaga
ett faktum för klart och ostridigt.“
</p>

<p>
“Dessutom är det ju tänkbart att en församling, som
har många ädle döde, kan få mer än den behöfver, då deremot
en annan, som kanske har ingen ädel död, får alls
intet. På det sättet skulle de ädle döde, i stället för välgerningar,
hafva gjort sitt samhälle verkliga otjenster?“
</p>

<p>
<a id="page-93" class="pagenum" title="93"></a>
“Det tyckes visserligen så vid det sista, om ej just vid
det första påseendet ... men“, tillägger främlingen patetiskt,
“de ädle dödes vilja måste aktas och helighållas!“
</p>

<p>
“Nå“, utropar fransmannen ännu mer patetiskt, “hafva
då de närvarande och kommande slägtena intet anspråk på
aktning och helgd? ... Är det ej dessa egentligen som hafva
godt eller ondt af det förflutna? ... Är det något godt, välan,
låt dem behålla det då! ... är det något ondt, låt dem
ej oskyldigt lida för det förflutnas brister ... Det tillhör en
vis styrelse att jemna förhållandena.“
</p>

<p>
Som det är mycket svårt att bestrida sanningen af ett
sådant påstående, så fortsätta vi i stället berättelsen om Bicêtre.
Man kan besöka detta ställe, väntad eller oväntad,
och alltid der finna samma ordning, snygghet, beqvämlighet,
ja man skulle till och med kunna säga välstånd, ett förhållande,
som, enligt hvad vi nyss låtit påskina, visst icke är
rådande i Sverige, der man nästan anser det för en oartighet,
om, vid en förestående revision, man förut icke skickar
bud med underrättelse att man är i antågande, på det att vederbörande
måtte hinna vädra, städa, skura, lägga på rena lakan
och koka bättre soppa. Det är en olycka de der revisionerna,
men det är en lycka i olyckan, att de nästan aldrig
göra sin pligt.
</p>

<p>
Besök Bicêtre! genomvandra dess kök, och det skall vattnas
dig i munnen vid åsynen och doftet af dessa kolossala
stekar, som vändas af kockar, fina och städade som om de
tillhörde en konungs kök; genomvandra de stora salarne, der
de fattige ligga i hvar sin, med rena sparlakan och rent linne
försedda, säng, utan att, tack vare de välluktande örterna på
sängbottnarne och de ventiler, som i det rikligaste mått äro
att tillgå, den minsta osunda luft stöter din näsa; gå in i
deras matsalar, der tio sitta vid ett bord med sin sunda vällagade
föda och sin butelj vin, och du skall säga att mången
handtverkare i Sveriges städer, för att icke tala om allmogen,
skulle tacka sin gud, om han hade en dylik middagsmåltid
för sig och de sina. Glöm ej heller att taga sjukrummen
i ögonsigte. Du har der läkare, sjuksköterskor och
läkemedel i öfverflöd; men du har äfven en sjukmat, som
icke en gång skulle tillbakaskickas från en rik mans sjuksäng,
ty den anses för det bästa af alla läkemedel.
</p>

<p>
Men det är ju alldeles uppåt väggarne! skall kanske en
och annan utropa, som finner mjuka bäddar högst opassande
<a id="page-94" class="pagenum" title="94"></a>
för fattiga gubbars ömtåliga kroppar och möra stekar lika
olämpliga för fattiga gubbars svaga tand.
</p>

<p>
Utan att behöfva beskyllas för en pjunkig filantropi, kunna
vi väl påstå, att den sjukliga ålderdomen i och för sig sjelf
är en så tryckande börda, att den visst icke behöfver någon
tillsats af hunger, köld eller annan vanvård, för att blifva
tillräckligt tung, samt att följaktligen hvar och en, som för
dess stödjande gör möjligtvis <em>för mycket</em>, har ett vida vackrare
konto hos sitt samvete och Gud än den, som, beräknande
dagportionen efter yttersta möjligheten att uppehålla ett bräckligt
lif, i stället gör <em>för litet</em>.
</p>

<p>
Må ingen likväl föreställa sig att lätjan hör till dagordningen
på Bicêtre. Hvarje på inrättningen intaget fattighjon
har visserligen rättighet att der njuta fullständig försörjning
utan att behöfva arbeta, men för den, som der vill arbeta,
finnes både tillfälle och uppmuntran. Den person, som vill
arbeta, eger att inom inrättningen för femton sous i månaden
hyra sig ett jordområde af tre alnars längd och halfannan
alns bredd, som han ensam eger att oqvaldt besitta, så
länge han ordentligt betalar sin hyra. På denna lokal uppställer
han sin verkstad och arbetar efter bästa förmåga och
fallenhet, ty han vet, att hvad han förtjenar blir hans egen
vinst, utan att, såsom bruket är på många andra ställen, inrättningen
delar frukten af hans möda eller deröfver tillvällar
sig något slags förmynderskap. Det är ju så mycket
godt man kan få för denna vinst och hvilket naturligtvis
måste smaka bättre derför att man sjelf beredt sig det. Man
vill läsa dagens tidning, ty fast man är gammal och sjuklig,
kan det ändå vara roligt att veta hvad som händer och sker
i verlden; man vill, utom det vanliga traktamentet, ha ett
eller två glas vin och en pipa tobak, för att stödja tankekraften,
när man politiserar, jemförande det gamla med det
nya. Med ett ord, det är så många beqvämligheter, som en
styfver bredvid kan bereda en. Hvem skulle derför icke
gerna vilja hyra sin lilla lokal och hafva sin egen lilla verkstad,
hvilken, utom dessa nyss uppräknade herrligheter, skänker
förströelse, bättre helsa och gladare lynne? Den som
kan arbeta och icke vill det, anses också af de andra för en
mycket besynnerlig och anmärkningsvärd varelse, och en stor
skam är det att hafva förlorat rättigheten till egen lokal genom
uraktlåtenhet att betala sin hyra.
</p>

<p>
<a id="page-95" class="pagenum" title="95"></a>
Så går det till i Bicêtre, och derför råkar man der en
ålderdom, som med ena foten i grafven likväl har en tacksam
leende blick för den sol, som ännu strålar så skön öfver
den åldriges sista vinterdagar.
</p>

<p>
Armand Cambon, vederbörligen insläppt, styrde sin kosa
öfver den stora vackra gården rakt fram till den särskilda
byggnad, hvaruti befinna sig dessa små verkstäder, om hvilka
vi nyss talat. Han beträdde snart den smala stig, som delar
den lilla fabriksstaden i tvänne långa qvarter. På begge
sidor om honom sutto gubbarne vid sina arbeten, somliga hopvridande
kammar af ståltråd i alla möjliga former; andra
raspande horn, för att användas till knappar; andra åter bultande
oxsvansar, för att, sedan de blifvit så möra och lösa att de
kunde häcklas som lin, sälja dem åt tapetserare till stoppning
i madrasser; andra, såsom t. ex. den blinde skräddargubben
der, syende kläder och trädande på synålen med tillhjelp af
tungspetsen. Armand var mycket bekant på stället och lifliga
helsningar vankades också ifrån höger till venster.
</p>

<p>
“God afton, Cambon!“
</p>

<p>
“Hur står det till, kära Armand?“
</p>

<p>
“Hur låter det i Paris?“
</p>

<p>
“Tidningen Réforme lägger inte fingrarne emellan.“
</p>

<p>
“Nå, smäller det snart?“
</p>

<p>
Gubbarne på Bicêtre äro ingenting mindre än konservativa.
</p>

<p>
Armand Cambon nickade till höger och venster utan att
svara, ty han såg sin far, hvars verkstad var längst bort,
resa sig upp från sin stol, i tydlig afsigt att möta sonen,
och detta ville denne förekomma. Den som såg den äldre
Cambon sitta, såg hans friska, vackra hufvud på en jättes
skuldror, skulle ej kunnat begripa huru han kunde vara på
Bicêtre. Men såg man honom stå eller gå, då begrep man
det nog, ty den äldre Cambon, som icke hade en enda rynka
på sin panna eller ett enda hvitt hårstrå på sin femtioåriga
hjessa, hade, i stället för de ben, som naturen en gång gifvit
honom, men dem en kanonkula i 1830 års revolution,
borttagit, tvänne af trä och dem han gifvit sig sjelf.
</p>

<p>
Dessa ben vitnade om mycken konstfärdighet, men så
hade också han, som gick på dem, före besagde revolution
varit verkmästare på en större mekanisk fabrik. I egenskap
af krympling intogs han på Bicêtre, hvarigenom det också
blef honom möjligt att använda den lilla sparpenning, han
genom sitt förra arbete förvärfvat sig, till sin sons uppfostran.
<a id="page-96" class="pagenum" title="96"></a>
På Bicêtre förfärdigade barrikad-invaliden ringar, berlocker,
urnycklar och kedjor af den renaste messing, han kunde
komma öfver, hade god afsättning och ganska mycken förtjenst,
så att det helt säkert icke skulle hafva dröjt länge
förrän han haft en ny sparpenning, så framt han icke ansett
sig böra göra allt för att utveckla och förädla sin Armands
goda själsanlag, under det att Hvita Björnen åtog sig utvecklingen
och stärkandet af kroppskrafterna.
</p>

<p>
Armand var ganska läraktig, det förstås. Han skref
och räknade, läste historia och geografi och, efter det bör
kunna smickra oss svenskar att höra det, vilja vi blott nämna,
att han visste, hvad icke alla fransmän veta, nämligen att
Sverige icke är detsamma som Schweiz och att Stockholm,
men icke Köpenhamn, är hufvudstaden i Sverige, hvilket
land han för öfrigt omfattade med samma varma intresse som
alla andra fransmän, och om han, såsom vi skulle förmoda,
hyste något varmare, så härledde sig detta hvarken från geografien
eller historien. Den äldre Cambon hade bestämt den
yngre för guldsmeds-yrket, men som han ville se dennes
namn en dag lysa vid sidan af Benvenuto Cellini’s, så lät han
honom äfven lära sig rita och det till och med efter lefvande
modeller. Armand gjorde också ovanliga framsteg och var
redan ansedd såsom en af de skickligaste guld- och silfverarbetare
i Paris. Han dref i begge dessa ädla metaller de
ypperligaste konststycken och var lifligt eftersökt af alla affärsmän
i den vägen. Det var först mot slutet af 1847 som
han, i likhet med så många andra arbetare, saknade arbete,
ty som ingen hade lust eller råd att köpa något, så lönade
det icke heller mödan att tillverka något. Armand hjelpte derför
sin fader med messingskedjorna och sålde dem äfven, såsom vi
redan känna, på gatorna och torgen. Vi hafva hört honom
tala för varan med denna svada, som är fransmannen så
egen, men förefaller oss tröga svenskar såsom ett skråderi.
Armand uppblandade sitt prat med många sidohugg åt styrelsen,
hvilket vi jemväl hört, hvaraf man skulle kunna tro,
att han talade lika mycket i den revolutionära propagandans
intresse som i faderns. Framtiden skall utvisa huruvida
denna tro är grundad.
</p>

<p>
Detta allt kan Armand Cambon, och det är visst icke
mycket för hjelten i en roman. Bättre hade kanske varit,
om han kunnat förstöra guld- och silfverskålar, i stället för
<a id="page-97" class="pagenum" title="97"></a>
att göra dem, såsom fallet vanligtvis är med många hjeltar.
Det enda, och hvarigenom han liknar dem, är att han för
närvarande icke har något att göra, och det bör någorlunda
kunna trösta de mest romantiska af våra läsare. Man kan
således vänta af honom en hel mängd äfventyr, emedan han
dertill har den allra bästa tid. Han har redan haft ett par
sådana, såsom vi redan känna, och får han lefva, skola flere
icke saknas. För närvarande är han sysselsatt med att föra
fadern tillbaka till dess stol, ty han vill att fadern skall hushålla
med de benfragmenter, som kanonkulan lemnat qvar.
Armand är en värdig son och han älskar sin far framför
allt i verlden. Hittintills har han icke haft något annat att
älska, ty af sin mor har han blott det dunkla minnet af en
qvinna, som ena stunden lufvade honom rätt eftertryckligt
och den andra kysste bort tårarne ur hans ögon, när han
för mycket grät.
</p>

<p>
Dock, han har af sin mor äfven ett annat minne, en
bön, som hon lärt honom och den han sedan hvarje afton
upprepat, ehuru han på många år icke visste hvad den betydde,
ty den var på ett språk, lika främmande för honom
som för alla andra fransmän. Bönen är:
</p>

<div class="poem-container">
  <div class="poem">
    <div class="stanza">
      <p class="verse">“Gud, som hafver barnen kär,</p>
      <p class="verse">Se till mig, som liten är!</p>
      <p class="verse">Hvart min väg och lycka vänder,</p>
      <p class="verse">Står dock allt i dina händer.“</p>
    </div>
  </div>
</div>

<p class="noindent">
Såsom nyss nämndes, brukade han hvarje afton, innan
han somnade, läsa denna bön ur sitt minne, ehuru med en
brytning, som gjorde, att en svensk, som hört honom, knappast
skulle hafva igenkänt sin första och derför mest oförgätliga
bön från barndomens och oskuldens tid. Men Armand,
som icke förstod det allra minsta deraf, läste den dock
med djupaste andakt, ty han hade funnit, att han allra ljufvast
inslumrade efter den och att han i drömmen vanligen
återsåg sin mor, hvilken talade med honom på samma främmande
språk som bönens, men hvilken han då alltid så väl
och innerligt förstod.
</p>

<p>
Måtte likväl ingen spefågel tillvita oss den egenkära förmodan,
att man i himmelen hellre talar svenska än franska!
</p>

<p>
Armand Cambon var, såsom vi af allt detta finna, fransman
<a id="page-98" class="pagenum" title="98"></a>
till fädernet och svensk till mödernet, följaktligen en son
af södern och norden.
</p>

<p>
“Välkommen, mer än vanligt välkommen, min gosse!“
ropade fadern, i det han ändtligen satte sig; “jag har varit
orolig för din skull ... ja, det är verkligen sannt ... mycket
orolig, min käre Armand!“
</p>

<p>
“Hur då, min far?“ frågade Armand ifrigt, ty han
tänkte på sina tvänne äfventyr.
</p>

<p>
“Jag har haft en besynnerlig dröm förliden natt ... en
ganska besynnerlig dröm.“
</p>

<p>
“Ingenting annat än en dröm, min far?“
</p>

<p>
“Man bör icke oroa sig för en dröm, vill du säga ...
nåväl, jag tror icke heller mycket på drömmar, ehuru det
alltid är orätt att misstro hvad man icke bestämdt vet.“
</p>

<p>
“Och hvad drömde ni?“
</p>

<p>
“Att jag hoppade öfver Seinen, förbi Pont Neuf och
Henrik den fjerdes stod.“
</p>

<p>
“Hoppade öfver Seinen?“
</p>

<p>
“Ja, du hör nog att det bara var en dröm“, sade fadern,
småleende betraktande sina träben; “men jag tyckte att Seinen
var röd som af blod och att Henrik den fjerdes stod
var genomskinlig som en skugga ... Jag minnes också ganska
väl hvarför jag gjorde det vådliga skuttet ... Jag tyckte nämligen
att din mor, min beskedliga blåögda Marie, stod på andra
sidan floden och vinkade mig.“
</p>

<p>
“Och ni talade äfven med min mor?“
</p>

<p>
“Hon tilltalade mig, i det hon pekade på den röda floden:
“Akta, att ej vår lille Armand faller i röda floden, ty
den som faller deri, kommer aldrig till stranden“; så talade
hon, och jag hörde det så tydligt som jag nu hör dig.“
</p>

<p>
“Ja, det var en besynnerlig dröm.“
</p>

<p>
“Men detta är likväl ej hvad som mest förefaller mig
besynnerligt.“
</p>

<p>
“Och det är?“
</p>

<p>
“Att jag för många år sedan hade ungefär samma dröm
... det var natten emellan den 25 och 26 Juli 1830?“
</p>

<p>
“Natten mellan den 25 och 26 Juli 1830? ... natten
före Juli-revolutionen, min far!“
</p>

<p>
“Ja ... äfven då var Seinen röd.“
</p>

<p>
“Och Henrik den fjerdes stod en skugga?“
</p>

<p>
“Det minns jag ej ... men din mor stod äfven den gången
på samma sida och vinkade mig.“
</p>

<p>
<a id="page-99" class="pagenum" title="99"></a>
“Och hon sade?“
</p>

<p>
“Alldeles detsamma som i natt: “Akta, att icke vår lille
Armand faller i röda floden, ty den som faller deri, kommer
aldrig till stranden ...“ Dagen derefter utbröt revolutionen,
som beröfvade mig mina begge ben och satte Carl den tiondes
krona på Ludvig Filips hufvud.“
</p>

<p>
“Och nu tror ni att en ny revolution skall utbryta?“
</p>

<p>
“Jag icke blott tror det, jag är öfvertygad derom“, svarade
Cambon den äldre med låg röst; “men denna öfvertygelse
hvilar på helt annat än en dröm ... jag har haft denna
öfvertygelse länge.“
</p>

<p>
“Men, min stackars far!“ sade Armand, klappande
honom ömt på axeln; “ni har nu inga ben att förlora.“
</p>

<p>
“Men så har du i stället ett par, som äro desto bastantare
... Armand, glöm ej din mors varning!“
</p>

<p>
“Och hvem skall taga Ludvig Filips krona?“ frågade
Armand, nästan hviskande; “en skugga af Henrik den fjerde
kanhända? ... ingen skugga kan bära en krona ... det är slut
med konungadömet, min far!“
</p>

<p>
Några minuters tystnad följde derpå, hvarunder far och son
tycktes fördjupade i egna tankar, väl vetande att de hyste samma
mening, ehuru de liksom fruktade att i ord kläda en förhoppning,
som utgångens verklighet kunde komma på skam.
</p>

<p>
“Hvem skall anföra er?“ frågade slutligen fadern i fortfarande
låg ton; “hvar hafven I er Lafayette?“
</p>

<p>
“Vi hafva ingen Lafayette som <em>anför</em>“, svarade Armand,
“men också ingen Lafayette som <em>råder</em> ... ingen Lafayette, som
midt ibland troféerna af folkets seger omfamnar en prins
och ropar: “se här den bästa ibland republiker!“ ... nej, min
far, det hafva vi lyckligtvis ej.“
</p>

<p>
“Tyst! ... Men ett ord med anledning af min dröm ...
När var du sist i Faubourg du Temple?“
</p>

<p>
“I förgår.“
</p>

<p>
“Hvem presiderade?“
</p>

<p>
“Monsieur Albert.“
</p>

<p>
“Godt hufvud ... lätt för att tala ... tänker mycket för
andra ... dock mest för sig sjelf ... Lyssna gerna till hans
ord, men låt ej för mycket hänföra dig af hvad han säger
... Bjuder han dig att taga två steg, så tag dem, men så
försigtigt att du, utan att vackla, kan taga ett tillbaka ...
der ett är nog, äro alltid två för mycket ... Den som med
ett steg kan intaga och fylla en plats, misslyckas om han
<a id="page-100" class="pagenum" title="100"></a>
tager det andra, emedan det andra för antingen tillbaka
eller också bortom målet, hvilket är lika olyckligt ... Glöm
ej att det bästa alltid är fiende till det goda ... Kasta icke
bort det silfverstycke, du har i handen, derför att du ser
ett annat af guld, som du hellre vill komma åt, ty medan
du springer efter det sednare, som du kanske aldrig får, så
förlorar du det förra, som du hade ... Seinen får vara blodröd
<em>en</em> dag, men icke <em>två</em> ... förstår du mig?“
</p>

<p>
“Jag förstår.“
</p>

<p>
“Jag fruktar icke för striden, men väl för segern ...
Det är lättare att så, än skörda ... alls ingen konst att
kasta ut kornet, men ganska stor att väl berga axet ... Medan
bonden i sin enfald tröskar för halmen, äta roffåglarne
upp de spilda kornen på åkern.“
</p>

<p>
Armand tryckte sin faders hand.
</p>

<p>
“Besöker aldrig Louis Blanc era sammankomster?“
</p>

<p>
“Understundom ... Han vågar ej komma så ofta, ty det
skulle väcka polisens uppmärksamhet.“
</p>

<p>
“Alberts ord äro blott ett eko af Louis Blanc’s röst ...
men när rösten ropar <em>ett</em> ord, ropar ekot två, ja tre ... Derför
sätter en förståndig menniska aldrig sitt hela förtroende
till ekot.“
</p>

<p>
“Och Louis Blanc?“
</p>

<p>
“Louis Blanc är i sin ordning ett eko af arbetets röst,
underkastadt samma lager ... Deraf finner du, min käre Armand,
hur nödvändigt det är att aldrig handla på blotta
örats kommando ... Granska noga och tänk väl för dig ...
det är ej nog att din sak är rättvis, den måste äfven vara
möjlig att verkställa ... ett enda misstag i den vägen döfvar
rättvisan för århundraden ... Den som i bösspipan lägger
mera laddning än den tål, förlorar både pipan och handen
... Se der i få ord hela historien af vår första revolution.“
</p>

<p>
“Jag tackar er, min far!“
</p>

<p>
“Ännu ett ord med afseende å samma dröm: hur talrik
är den legion, som står under ditt befäl?“
</p>

<p>
“Jemnt trehundra, min far.“
</p>

<p>
“Och du är fullkomligt säker på alla dessa trehundra?“
</p>

<p>
“Lika säker som på mig sjelf.“
</p>

<p>
“Och de äro alla vid din ålder?“
</p>

<p>
“Jag har strängt följt ert råd, min far ... de äro alla
vid min ålder.“
</p>

<p>
<a id="page-101" class="pagenum" title="101"></a>
“Bra! vid den åldern är man ej förrädare ... Ynglingen
och gubben förråda aldrig, ty den förre har allt att hoppas
af lifvet och den sednare intet ... Medelåldern är farligast,
icke blott derför att den hyser afund till den förre och förakt
för den sednare, utan derför att den funnit att mycket,
ja kanske det mesta af hvad den hoppats, icke mött honom
på den raka vägen, till följd hvaraf han tror sig böra söka
det på den krokiga ... Min son! frukta som för pesten allt som
kan drifva dina vänners inbillning öfver den gräns, som förståndet
utstakar, och predika för dem bittida och sent, att
jorden icke har något skönare än ett stadgadt förstånd under
en ungdomlig hjessa.“
</p>

<p>
“Jag skall ej glömma det, min far!“
</p>

<p>
“Och upptäcker du någon, som, en gång erinrad om öfverilningens
fara, icke bättrar sig, stryk ur hans namn ur
era rullor och stäng er dörr för hans person.“
</p>

<p>
“Men en utstruken vän är en farlig fiende.“
</p>

<p>
“Du har rätt ... Upplös derför hela legionen och förklara
att du helt och hållet uppgifvit planen ... Låt icke på något
vilkor förmå dig att stanna qvar.“
</p>

<p>
“Men om legionen icke upplöser sig, utan väljer en annan
anförare?“
</p>

<p>
“Låt den välja.“
</p>

<p>
“Och jag?“
</p>

<p>
“Du värfvar på nytt och vänder dig dervid företrädesvis
till dem af dina förra kamrater, som mest lyssnat och
följt dina råd, men undviker den eller dem, som icke gjort
det ... På detta sätt, Armand, rensar du din legion från dem,
som i annat fall förr eller sednare skulle spränga den ... du
rensar den utan att behöfva stöta någon för hufvudet.“
</p>

<p>
“Och de skola följa mig?“
</p>

<p>
“Ja, emedan de finna att du är den förståndigaste och
klokaste ... Ungdomen är i sina handlingar sällan förståndig,
men genom sin instinkt för allt, som är ädelt, drages den till
allt, som är förståndigt ... Hvar hafven I era vapen, er
ammunition?“
</p>

<p>
“Hos mig.“
</p>

<p>
“Godt! ... Och allt är väl förvaradt?“
</p>

<p>
“Ja.“
</p>

<p>
“Men om, detta oaktadt, polisen skulle få väder på stället
och upptäcka det farliga förvaringsrummet?“ frågade fadern
med en bekymrad blick.
</p>

<p>
<a id="page-102" class="pagenum" title="102"></a>
“Der står en krutfjerding i källaren och en brinnande
lykta bredvid“, svarade Armand.
</p>

<p>
“Det vill säga?“
</p>

<p>
“Att trappan ned till källaren är för den oinvigde en
trappa ned i grafven.“
</p>

<p>
“Och du?“
</p>

<p>
“Jag? ... jag står vid krutfjerdingen med lyktan i hand
... det är jag, min far, som begrafver.“
</p>

<p>
“Och begrafves!“ mumlade Cambon den äldre med dof
röst och nedsänkt hufvud.
</p>

<p>
“Hvad tänker ni på, min far?“ frågade ynglingen, skådande
med ömhet in i faderns ögon.
</p>

<p>
“Jag tänker på min dröm“, svarade denne; “jag tänker
äfven på att ett hjerta här på Bicêtre skulle brista, och att
man ej lika lätt gör sig ett hjerta som ett par ben.“
</p>

<p>
“Men om en sådan tanke beherskade verlden, hur ginge
det väl slutligen med verlden sjelf? ... tänkte ni, min far,
på ett bristande hjerta den dagen ni förlorade era begge ben?“
</p>

<p>
“Ah! det är helt annat, när stormklockan ljuder från
Notre-dame“, sade barrikad-invaliden med gnistrande ögon,
“när trumhvirflarne ringla öfver gatorna likt ormar med tungor
af eld; när kanonkulorna borra sig in i barikaderna, när
Marseljäsen klingar från lefvandes och döendes läppar; när ...“
</p>

<p>
Cambon den äldre tystnade, ty han såg några af sina
kamrater närma sig hans verkstad.
</p>

<p>
“Har du sålt mycket i dag?“ frågade han, ombytande
samtalsämne.
</p>

<p>
“Ja“, svarade Cambon den yngre, i det han plockade
fram sina små paket och radade upp pengarna, icke heller
förglömmande det märkvärdiga fem-francsstycket, som naturligtvis,
ehuru af helt andra skäl, var lika märkvärdigt i faderns
ögon.
</p>

<p>
Det är klart, att Armand icke kunde underlåta att dervid
omtala sitt första äfventyr på Bastilj-platsen och det är
lika klart att han med mer än vanlig värma skulle beskrifva
den unga flickan med de högblå ögonen.
</p>

<p>
“Akta dig, Armand“, svarade fadern, som tyckte att
värman blef alltför brännande; “ingen har i all sin dar gjort
så dåliga affärer som kärleken, och i Frankrike är den visst
icke lyckligare än i andra länder ... Oaktadt vår sextioåriga
strid emot ståndsfördomarne, oaktadt det heter, att striden
är slutad och traktaten undertecknad till vår fördel, spelar
<a id="page-103" class="pagenum" title="103"></a>
ännu elden utåt hela linien ... Hur många gånger har du
hört, att en handtverkares son äktat en adelsmans dotter eller
att en adelsmans son gift sig med dottern till någon inom
vår klass? ... Du finner det knappast i romanerna, ty om
också någon af dessa framställer såsom möjligt ett intimt förhållande
emellan ungt folk af olika stånd, så slutar ändå vanligen
romanen med att göra borgarsonen eller borgardottern
till ett understucket barn, som igenkännes antingen af ett litet
diamant-kors, som hängt öfver lindebarnets bröst, eller af
ett broderadt vapen på lindan.“
</p>

<p>
Armand, förtretad på sig sjelf för den rodnad, som tidt
och ofta under faderns ord anfäktade hans kinder, var ganska
glad att hafva ett nytt äfventyr, till hvilket han kunde fly.
Han skyndade derför att, sedan han väl i faderns händer öfverantvardat
kassan för dagen, omtala, och det med mycken
utförlighet samt under många sidoslängar åt Hvita Björnen,
händelsen i Jardin des Plantes.
</p>

<p>
Cambon den äldre lyssnade med mycken uppmärksamhet
och lät utan ringaste afbrott sin son berätta till punkt.
</p>

<p>
“Slutligen bad han mig helsa till er, min far“, slutade
Armand, “och äfven säga er att jag räddat den lefvande
gladan.“
</p>

<p>
“Den lefvande gladan!“ upprepade Cambon den äldre
mycket tankfull.
</p>

<p>
“Jag ämnade derför genast fråga er derom“, sade Armand;
“men vi kommo att tala om så mycket annat.“
</p>

<p>
“Simon sade dig ej namnet på detta fruntimmer?“
</p>

<p>
“Nej, han gjorde icke ens min af att känna det ... Men
säkert är att hon icke kände honom.“
</p>

<p>
“Det var, som du säger, en mycket vacker qvinna?“
</p>

<p>
“Ja.“
</p>

<p>
“Högväxt?“
</p>

<p>
“Ja.“
</p>

<p>
“Och af förnämt utseende?“
</p>

<p>
“Ja, hon syntes van att befalla och herska.“
</p>

<p>
“Präktig toalett naturligtvis?“
</p>

<p>
“Som en furstinnas.“
</p>

<p>
“Ja, det måste vara hon“, sade Cambon den äldre med
fortfarande tankfullhet.
</p>

<p>
“Hvilken, min far?“
</p>

<p>
“Hör på hvad jag går att berätta dig.“
</p>

<p>
“Jag lyssnar med största nyfikenhet.“
</p>

<p>
<a id="page-104" class="pagenum" title="104"></a>
“Hvita Björnen har alltid varit en besynnerlig varelse“,
började Cambon den äldre; “i motsats till andra män med
jättelika kroppskrafter, har han alltid varit häftig, grälig och
färdig att hugga till för den allra minsta anledning, och likadan
som han var, när jag först lärde känna honom, är han
ännu i dag ... Nu som förr är han förstädernas skräck och
han är den ende, som förstått göra sig respekterad af polissergeanterna
och municipal-gardisterna, som gerna sett mellan
fingrarna med hans öfverdåd och hårdhändta lekar, emedan
han alltid står till deras tjenst, när frågan gäller att
spana efter tjufvar och mördare, dem han lättare än någon
annan både vädrar upp och griper ... Likväl skulle ingen
kunna påstå, att han står i polisens tjenst, emedan han för
öfrigt gör den alla möjliga förargelser ... det är blott för att
sjelf få göra hvad han vill som han understundom går polisens
vilja eller önskan till mötes ... För öfrigt är Hvita Björnen
en ärlig menniska, och fast man har mycket att anmärka
mot hans knytnäfvar, har man dock aldrig haft något att
säga om hans fingrar. Jag har, som du vet, alltid stått i godt
förhållande till Hvita Björnen och värderar honom, oaktadt
hans vilda öfverdåd.“
</p>

<p>
“Jag vet det, min far.“
</p>

<p>
“Hvita Björnen var ungefär vid din ålder, när Juli-revolutionen
utbröt“, fortfor barrikad-invaliden; “och han stred
vid min sida. Jag såg honom ensam kämpa mot sex jättar
af Carl den tiondes schweizer-garde och nedslå dem alla med
sin klubba, en af de der hiskliga klubborna, hvarmed man
drifver ihop vinfastager. Jag såg honom blöda ur flere sår
och bad honom draga sig tillbaka för att låta förbinda sig.
“Prat!“ svarade han; “ju mera blod man förlorar, desto svalare
blir man, och ju svalare man är, desto säkrare utdelar
man slagen“, och för hvarje ord bekräftade han sin sats med
ett krossadt hufvud eller ett splittradt ben. När jag stupade,
träffad af kanonkulan, var Hvita Björnen vid min sida.
Han reste upp mig och bar mig på venstra armen, under
det han fortfor att med den högra svänga sin förhärjande
klubba.“
</p>

<p>
“Ja, han räddade ert lif, min far!“ ropade Armand
lifligt, “och derför skall jag älska honom så länge jag lefver!“
</p>

<p>
“Jag har förut berättat dig, huru han förde mig ur
striden till det hus, der man amputerade mig ... Han höll i
mig under operationen, och jag minnes ganska väl huru han
<a id="page-105" class="pagenum" title="105"></a>
derunder brummade öfver den fördömda kanonkulan, som
borttagit mina ben, förnämligast af det skäl, att den hindrade
honom från att deltaga i striden. Oaktadt plågorna, kunde
jag ej underlåta att skratta åt honom, ty under brummandet
kastade han oupphörligen sina vreda blickar på mig, såsom
den egentliga orsaken till alltsammans ... Men han lemnade
mig likväl ej förrän operationen väl var försiggången.“
</p>

<p>
“Den förträfflige mannen!“ inföll Armand med djup
rörelse.
</p>

<p>
“Derefter återvände han till striden och dröjde länge
borta. När han återkom, hade han blott skaftet till klubban
qvar i sin hand och syntes mycket misslynt. “Hur är det
med dig, Simon?“ frågade jag honom. “Eländigt, uselt!“
svarade han, slängande ifrån sig skaftet; “men det är mitt
eget fel: hvarför tog jag icke med mig två klubbor! I början
gick det gudskelof ganska bra och lyckligt för mig —
jag har aldrig haft så roligt, som jag kan minnas — men
klubban sprack; det är följden af att inte ha dem af jern,
såsom jag alltid påstått: ack, hvarför tog jag inte två klubbor!“
Emellertid måste Hvita Björnen, hvars hela kropp var
ett ofantligt sår, äfven lägga sig ned och låta förbinda sig.
Han svor öfver ödet, som gifvit menniskan ett skinn, hvilket
den minsta knappnål kan rispa upp, under det att buffeloxen
fått en hud, som trotsar muskötkulor. Slutligen föll
han i feber och yrade beständigt om buffelhud och tvänne
klubbor.
</p>

<p>
“Ja, det är en kämpe utan like!“ inföll Armand med
blossande kinder.
</p>

<p>
“Men denne kämpe utan like“, återtåg Cambon den äldre,
“denne jätte utan nåd och barmhertighet, denne man,
som icke en gång en klippa skulle kunna hejda, leddes likväl
i band af den svagaste hand och tämdes af det minsta
ord från en ung qvinnas läppar.
</p>

<p>
“Af Madelone“, tillade Armand; “Madelone förmådde
allt öfver honom.“
</p>

<p>
“Hvad konst hon använde för att dressera denna björn,
känner jag ej, men att ingen björn så dansat efter en menniskas
pipa som Hvita Björnen gjorde efter Madelones, det
var jag ofta vitne till. Hur mången gång har jag ej sett
denna koloss stå framför den lilla fina varelsen såsom en
skolpojke framför läraren! Jag har sett honom, när Madelone
var mycket ond, ligga på knä framför henne och kyssa hennes
<a id="page-106" class="pagenum" title="106"></a>
små händer, och det med en mjukhet och artighet, som
skulle ha anstått en hofman i Ludvig den fjortondes tid.
Han vågade icke taga ett steg utan Madelones tillåtelse; han
vågade icke andas, om han fruktade att det skulle störa henne,
ty björnar andas icke som vanliga menniskor. Förstäderna
hade bort skänka Madelone en ärekrona till tacksamhet för
de många armar och ben, som hon räddat från förstörelse,
under de fyra år hon lefde tillsammans med Simon!“
</p>

<p>
“Men att icke Simon gifte sig med Madelone?“ anmärkte
Armand.
</p>

<p>
“Nog ville Simon gifta sig med Madelone, men Madelone
var för klok att gifta sig med Hvita Björnen. “Det är alldeles
nödvändigt“, hörde jag henne ofta säga, “att jag står
på sådan fot med Simon, att jag hvilken stund som helst
kan lemna honom, utan att han å sin sida har någon rättighet
att återfordra mig.“ Madelone hade rätt. Blotta tanken
på att Madelone kunde öfvergifva honom, gjorde Hvita Björnen
spak som ett lamm: han skulle hellre hafva förlorat sina
begge ögon, än sin Madelone, och det ehuru Madelone nästan
dagligen grälade på honom samt till och med, enligt hvad
grannarne påstodo, uppfriskade gnabbet med en och annan
örfil af den lilla handen. Ingen må likväl förtänka Madelone
dessa örfilar, ty förmodligen hörde äfven de till dressyren.“
</p>

<p>
“Men, min far, hur komma vi slutligen till den lefvande
gladan?“ frågade Armand något otålig, ty det led på tiden
att han borde lemna Bicêtre.
</p>

<p>
“Just nu kommer jag till henne“, svarade fadern. “Den
vackra Madelone hade, utom sin färdighet uti att tämja vilda
djur, derjemte en förvånande skicklighet att tvätta spetsar.
Man påstod att ingen deruti kunde öfverträffa henne. Deraf
följde naturligtvis att Madelone var eftersökt af en mängd
förnäma och rika damer, som behöfde hennes hjelp och betalte
den derför ganska rikligen. Också förtjente den snälla
Madelone rätt artigt med pengar, så att hennes rum var som
ett dockskåp och hennes garderob den täckaste man kunde
se. Hvita Björnen var icke lite stolt, när han om söndagsförmiddagarne
fick promenera i Champs-Elysées med Madelone,
som vanligtvis hade på sig sin lilla spetskantade svarta
sammetsspens och sin vackra kjortel af ljusblått taft, ty Madelone
tyckte mycket om ljusblått taft och om alla slags tafter
för resten ... Gud trösta Hvita Björnen då, om han ej gick
såsom det egnade den lycklige kavaljeren till en sådant fruntimmer,
<a id="page-107" class="pagenum" title="107"></a>
hvilket dessutom bar en mössa, så kokett och så rik
på spetsar att den kunnat tjena till skylt för Madelones yrke.
Det var nästan löjligt att se hur Hvita Björnen trippade
med sina ofantliga fötter bredvid Madelone, hvars hand alltid
hvilade på hans arm, emedan hon icke kunde räcka upp med
hela armen. Madelone trätte aldrig på Hvita Björnen, när
de voro ute, men hon hade ett eget sätt att rynka näsan,
denna näsa, hvars skönhet Hvita Björnen hela dagen om kunde
sitta och beprisa. Det är klart att Hvita Björnen icke gerna
ville se rynkor på en sådan näsa.“
</p>

<p>
“Men den lefvande gladan, min gode far?“ påminde Armand,
som visste att fadern alltid blef mycket ordrik, när
han talade om sin vän Hvita Björnen.
</p>

<p>
“En dag för omkring två år sedan, under samma tid du
vistades i Lyon“, fullföljde Cambon den äldre med något alvarsammare
min, “tog Madelone sin lilla korg på armen och
gick upp i ett mycket förnämt hus: jag minnes ej gatan.
Efter att hafva genomgått en lång rad af de grannaste rum,
kom Madelone in i ett litet kabinett, ännu grannare än de
andra rummen. Midt på golfvet visade sig en ung och mycket
vacker dam i reskläder, vid hvars fötter låg en stor
race-hund af utsökt skönhet och med ovanligt stora tänder.
Den förnäma damen var mycket ond, ty hon stod på resande
fot till Italien och skulle hafva rest för en god halftimme sedan,
om hon ej nödgats vänta på hela sitt spetsförråd, som
Madelone emottagit till tvättning. Madelone, som, i likhet
med de flesta småväxta fruntimmer, var mycket kort om hufvudet,
förklarade helt oförskräckt att hon, i stället för missnöje
och klander, gjort sig förtjent både af beröm och särskildt
betalning för det hon så tidigt lemnat ifrån sig ett
gods, som hon för blott två dagar sedan emottagit. Den
förnäma damen, hvilken, i likhet med de flesta högväxta fruntimmer,
var mycket stolt af sig, gaf tigande Madelone en föraktlig
blick, hvarefter hon började mycket noga granska spetsarne.“
</p>

<p>
“Och sedan?“
</p>

<p>
“Den förnäma damen kasserade helt och hållet Madelones
tvätt och klagade bittert öfver sina dyrbara spetsar, dem
hon ansåg ohjelpligt förstörda, allt under en mängd uttryck
som måste såra den förnämsta spets-tvätterskan i Paris.“
</p>

<p>
“Och Madelone?“
</p>

<p>
“Madelones ögon blefvo först stora af förvåning och sedan
små af gnistrande vrede. I en mängd häftiga uttryck
<a id="page-108" class="pagenum" title="108"></a>
förklarade hon, att den förnäma damen icke mera förstod sig
på tvätt än hunden som låg der på mattan. Det vore utan
tvifvel en stor oartighet, om man skulle fråga en förnäm dam,
huruvida hon sjelf tvättat t. ex. den lilla spetsnäsduken hon har
i sin hand, en hand, som endast är skapad för harpans sträng,
bågens silke och älskarens läppar. Men att påstå, det hon
icke förstår sig på tvätt, är nästan ännu värre. Hon fattade
också den lilla ringklockan och började häftigt ringa, förmodligen
i afsigt att låta någon domestik kasta ut den oförskämda
tvätterskan. Men någon af domestikerna visade sig ej; kanske
voro de alla sysselsatta med anordningen för resan, så
att ingen hörde klockans ljud. Madelone, genomskådande afsigten,
blef utom sig af harm och förklarade att den förnäma
damen icke hade mera vett än hunden, som låg vid hennes
fötter. Förnäma damer sätta visserligen stort värde på
sina hundar, icke sällan anseende dem hafva mera vett än
folk i allmänhet; men som de med folk i allmänhet aldrig
mena sig sjelfva, så var det naturligt, att den högväxta damen
i reskläderna skulle bli lika utom sig af harm som den
förolämpade tvätterskan.
</p>

<p>
“Och följden? ... Ah, jag anar den.“
</p>

<p>
“Den förnäma damen fortfor att ringa, utan att någon
syntes hörsamma kallelsen, under det att Madelone högljudt
skrattar åt hennes vanmäktiga raseri. Jag nämnde nyss, att
en stor race-hund låg vid den förnäma damens fötter, men
glömde att omtala det hunden redan vid första molnet på
herskarinnans panna upprest sig, slungande hotfulla blickar
och visande tänderna åt björnens älskarinna. Men hur kunde
väl björnens älskarinna eller, rättare sagdt, tämjarinna frukta
för en hunds blickar och tänder! ... Den förnäma damen förlorar
emellertid allt sitt tålamod, hela sin besinning och ger
ett tecken åt den trogna hunden.“
</p>

<p>
“Store gud!“
</p>

<p>
“Hunden kastar sig med panterns vighet på den stackars
Madelone, som ögonblickligen ligger slagen till golfvet med ansigtet
blödande ur flere sår, ty, för sent ångrande sin grymhet,
ger den förnäma damen för sent kontra-order åt sin hund.“
</p>

<p>
“Ah, nu förstår jag hvad han menade med den lefvande
gladan!“ sade Armand. “Arma Madelone! arme Simon!“
</p>

<p>
“Hvita Björnens raseri kan ej med ord beskrifvas“, återtog
Cambon den äldre; “men hur skulle han hämnas? Den
förnäma damen hade rest, efter att hafva skickat Madelone
<a id="page-109" class="pagenum" title="109"></a>
en sedel på några hundra francs till salfva på hennes blessyrer.
Hvita Björnen kastade sedeln på elden, ty han tänkte
endast på en salfva af blod. Han skulle hafva följt den förnäma
damen till verldens ända, men hur kunde han väl lemna
sin olyckliga Madelone? Hon tillfrisknade likväl den gången;
men enögd blef hon för sitt återstående lif och ett stort
djupt ärr vanstälde den vackra näsan. Ett år derefter insjuknade
ånyo Madelone, antingen af förtviflan öfver sin förlorade
skönhet eller af sorg öfver sin björns tröstlösa belägenhet,
ty han kunde aldrig glömma hvarken Madelones olycka
eller den lefvande gladan, såsom han beständigt kallade den
förnäma damen. Den gången tillfrisknade icke Madelone.
Hon dog i armarne på sin björn, som också ensam bar henne
till grafven. Han tog hennes likkista under ena armen och
bar den med samma lätthet som en vanlig menniska bär ett
barn. Efter begrafningen kom han hit och höll på att skrämma
slag på gubbarne genom sin högljudda sorg. Han tjöt
väl som tio björnar, och fåfängt bjöd jag till att trösta honom.
Han har ej kunnat trösta sig än.“
</p>

<p>
“Ni känner väl den förnäma damens namn?“ frågade
Armand.
</p>

<p>
“Nej ... Hvita Björnen har aldrig velat säga mig det ...
För öfrigt bad han mig att ej för någon omtala den rätta
orsaken till Madelones olycksöde. Förmodligen hade han sin
uträkning med det. Kanske trodde han sig derigenom kunna
insöfva sitt blifvande offer i den tron att allt redan vore
glömdt, på det att hans hämnd desto säkrare skulle nå målet.
Jag är öfvertygad om att det var hon som besökte Jardin
des Plantes. Hon är då återkommen till Paris; men hon
må taga sig tillvara för Hvita Björnen, ty han är ej den som
afskräckes af ett misslyckadt försök. Han skall ej gifva sig
någon ro, förrän den förnäma damen blifvit lika tilltygad som
den stackars Madelone var. Något värre vill han henne säkert
icke.“
</p>

<p>
“Det går vackert an, min far! ... det var säkerligen ej
hennes mening att det skulle ta så illa.“
</p>

<p>
“Det tror jag också ... men man låter i alla fall bli att
reta arga hundar på folk, isynnerhet om den, som retar, är
rik eller förnäm, och den, som man retar på, är fattig och
obetydlig, ty man skall lätt kunna komma på den tanken,
att brottet härleder sig lika mycket från förakt som från
öfverilning.“
</p>

<p>
<a id="page-110" class="pagenum" title="110"></a>
“Hvem kan bestrida det, min far? ... Emellertid måste
man varna den hotade damen ... om man blott kände hennes
namn och hemvist.“
</p>

<p>
“Jag skall tala med Hvita Björnen“, försäkrade Cambon
den äldre; “envis är han, jag vet det, men jag torde väl
träffa på någon sida hos honom, som är känslig för annat
intryck än hämndens ... Men min kära Armand, det är tid
på att du går, innan man stänger ... God natt, min gosse!
Gud välsigne dig och låte dig i morgon komma åter! God
natt, mitt barn!“
</p>

<p>
Fadern omfamnade sin son, hvarefter denne ämnade gå.
</p>

<p>
“Armand!“ ropade fadern efter honom.
</p>

<p>
Cambon den yngre stannade.
</p>

<p>
“Det kostade något på dig att lemna det der fem-francsstycket
ifrån dig“, sade fadern småleende; “det undgick icke
min uppmärksamhet, lita på det.“
</p>

<p>
Armand rodnade och såg förlägen ut.
</p>

<p>
“Så tag det då, min gosse“, bjöd fadern, i det han
räckte silfvermyntet åt sin son, “tag det och göm det gerna,
i fall det kan göra dig något nöje ... Vid din ålder är det
mycket man gömmer som icke ens är värdt en franc, men
som man likväl icke skulle vilja lemna från sig för tusen.“
</p>

<p>
“Ack nej, behåll det, min far!“ bad Armand, skjutande
myntet tillbaka; “det der är ju så barnsligt.“
</p>

<p>
“Det gläder mig att du är förståndig“, yttrade Cambon
den äldre, stoppande fem-francsstycket tillbaka i sin ficka;
“men“, tillade han med blicken på den bortilande ynglingen,
“måtte det blott räcka länge!“
</p>

<div class="chapter">

<h3 class="chapter" id="subchap-0-2-6">
<span class="firstline">Sjette kapitlet.</span><br />
Spökhuset vid rue S:t-Etienne-des-Grès.
</h3>

</div>

<p class="first">
<span class="firstchar">O</span><span class="postfirstchar">fvannämnda</span> gata, som har sitt namn af en kyrka, hvilken
byggdes dervid i det nionde seklet, men grusades i det adertonde,
blef år 1846 icke blott föremål för befolkningens i
Frankrike nyfikenhet och förvåning, utan gaf äfven i alla
<a id="page-111" class="pagenum" title="111"></a>
andra länder vatten på deras qvarn, som tro på öfvernaturliga
tilldragelser, ty berättelsen om dessa öfverfördes snart
från de franska bladen till nästan alla utländska tidningar,
och författaren erinrar sig att äfven i Aftonbladet hos oss
hafva läst något derom.
</p>

<p>
Besagda år skulle en ny gata öppnas emellan rue S:t-Etienne-des-Grès
och rue Soufflot, till hvilket ändamål arbetsfolk
ditskickades, men vid det första spadtaget i jorden
öfverraskades arbetarne af en mängd stenar, som föllo öfver
deras hufvud och äfven sårade några.
</p>

<p>
Stenarne kommo från en liten trädgård, i hvilken fanns
ett mindre stenhus, vid den tiden bebodt af en skomakare
och hans hustru, ett mycket fattigt, men fromt och stilla
folk. Trädgården och det lilla huset undersöktes mycket
noga, utan att någon upplysning om orsaken till stenkastningen
kunde vinnas.
</p>

<p>
Polisen, som snart fick kännedom om förhållandet, infann
sig på stället; men spöket hade lika liten respekt för
polisen som för arbetsfolket. Stenar fortforo att kastas från
samma håll. Man stälde vakt både i det lilla huset och i
den lilla trädgården, men ingenting halp. Samma stenkastning
och samma fruktlösa forskningar efter orsaken. De
som stodo utanför planket kring trädgården, sågo tydligt
huru stenarne kommo sättande derifrån högt öfver planket,
men de som stodo innanför det, sågo lika litet till stenar
som stenkastare. Hela befolkningen inom Paris, till hvars
kunskap dessa oförklarliga spökerier snart kommo, strömmade,
under loppet af flere veckor, till ifrågavarande gata,
och ingen fanns som icke hade sett någon i luften flygande
trollsten; men hvem eller hvilka som slungat dem, var och
förblef en hemlighet, som ännu ingen lyckats afslöja.
</p>

<p>
Ingenting kan länge vara nytt i Paris, icke en gång
spökhistorier. De nyfiknes antal blef allt mindre och mindre,
och snart talade man i staden icke mera om det lilla huset
vid rue S:t-Etienne-des-Grès. Men de som egde hus i granskapet
af spökhuset, skreko jemmerligt, ty alla hyresgäster
flyttade sin väg, emedan ingen ville bo i en trakt, der tunga
stenar, helt och hållet förnekande sin natur, flögo i luften
som fåglar.
</p>

<p>
Följaktligen stod icke allenast spökhuset med dess trädgård
öde, utan äfven fyra eller fem af de dertill gränsande
egendomarne. Detta för husvärdarne högst beklagansvärda
<a id="page-112" class="pagenum" title="112"></a>
tillstånd räckte till hösten 1847, då det ändtligen lyckades
dem att finna tvänne personer, som med mod att trotsa
spöken, förenade lust att hyresfritt bebo rymliga lokaler.
Husvärdarne skulle till och med gerna hafva betalt den eller
dem, som ville flytta till deras öfvergifna tomter, för att
derigenom småningom locka folket tillbaka.
</p>

<p>
Den förste af de två — inga flere anmälde sig — som
åtog sig det menniskoälskande värfvet att lindra husvärdarnes
qval, var Armand Cambon, hvars djerfhet sträckte sig
ända derhän att han tog sjelfva det fruktade spökhuset i
besittning. Den andre var en prest af omkring trettio år,
med blekt ansigte och svart skägg. Denne flyttade in i det
hus, som var spökhusets trädgårdsplank närmast. Hvarför
han företrädesvis valde detta hus, som till och med var
oansenligare än sjelfva spökhuset och dertill på köpet närmast
detsamma, under det att de mera aflägsna och mera
beqvämliga egendomarne stodo lediga, kunde ingen begripa.
Dock trodde sig mången kunna härleda prestens förkärlek
för det hus, han bebodde, från dess något klosterlika arkitektur.
Man visste att både en kyrka och ett kloster fordom
funnits på denna gata, så att det visst icke vore omöjligt
att ifrågavarande hus kunde vara ett qvarstående fragment
af klostret. En prest måste alltid finna sig hemmastadd
i ett kloster, och spöken bör han mindre än någon annan
kunna frukta. Vigvatten och korstecken hafva i alla tider
varit ofelbara medel, om ej mot djefvulen, åtminstone mot
spöken och gastar.
</p>

<p>
Men hvad som kunde förmå en så ung och vacker gosse
som Armand Cambon, hvilken dessutom icke var prest, att
taga in och bebo en så ödslig lägenhet som spökhuset i trädgården,
var vida oförklarligare. Men i Paris sysselsätter
man sig icke länge med hvad andra menniskor hafva för
sig, så att de begge enslingarne snart blefvo helt och hållet
öfverlemnade åt sig sjelfve, hvarmed de också begge tycktes
särdeles belåtna.
</p>

<p>
Fönsterna till det rum, Cambon bebodde, vette åt den
delen af trädgården, hvartill utsigt var från fönsterna i prestens
våning. Denne kunde således utan svårighet se när
Cambon hade ljus i sin kammare, liksom Cambon kunde se
när det var upplyst hos presten.
</p>

<p>
De begge grannarne tycktes icke vara det ringaste bekanta,
och icke gjorde de någon min af att närma sig hvarandra,
<a id="page-113" class="pagenum" title="113"></a>
för att mildra enslighetens enformighet. Kanske trodde
de icke heller så mycket på hvarandras enslighet.
</p>

<p>
Presten, som icke sof alla nätter, borde så lätt kunna
se, huru understundom skuggorna af flere hufvud tecknade
sig på gardinerna till Cambons kammarfönster, liksom Cambon,
hvilken lika litet var någon sjusofvare, icke heller
kunde underlåta att någon gång förmärka flere hufvud bakom
prestens rullgardiner. Huruvida den ene grannen funderade
på betydelsen af så många hufvud nattetid i den andres
boning, veta vi icke, men tro dock helst, att någon fundering
hvarken från den ena eller andra sidan kom i fråga, emedan,
såsom nyss antyddes, nyfikenheten att veta sin nästas bestyr
icke är en af fransmannens hufvudsynder. Det der tillhör
i allmänhet andra mindre städer och Stockholm isynnerhet.
</p>

<p>
Den enda folkklass, som i Paris kan beskyllas för nyfikenhet,
är polisen med dess vare sig uppenbara eller hemliga
tjensteandar; men så länge menniskor finnas att spionera
på, skall den säkert låta spöken vara i fred, och som nu
rue S:t-Etienne-des-Grès var spökenas högqvarter, så besvärades
denna gata högst sällan af polissergeanterna, hvilka
hade mer än tillräckligt att syssla med de folkrikare qvarteren
i den ofantliga staden.
</p>

<p>
Dock är det mer än troligt, att polisen, derest den, i
likhet med oss, hade lyssnat till Cambons samtal med sin
far på Bicêtre, ögonblickligen skulle hafva hastat till spökenas
högqvarter och icke lemnat det, förr än den fått fullkomlig
reda på betydelsen af de många hufvud, som den
andlige grannen sett. Den skulle hafva upptäckt en af de
farligaste klubbar, försedd med lika många armar som vapen,
och följaktligen gjort sig ett af de lyckligaste kap en polis
någonsin kan göra. Men polisen hade icke det minsta väder
derom. Den hade visserligen både hört och sett stenar
kastas af osynliga makter, men kunde omöjligt tilltro dem
förmågan att bygga barrikader.
</p>

<p>
Huruvida samma slags resultat kunnat vinnas hos den
andlige grannen, veta vi ej; men i allmänhet kan man taga
för gifvet, att prester icke gerna konspirera mot sådana
styrelser, som inskränka folkens frihet på samma gång de
gynna och understödja jesuiterne.
</p>

<hr class="tb" />

<p class="noindent">
<a id="page-114" class="pagenum" title="114"></a>
Det var en afton ungefär åtta dagar efter de händelser,
som de föregående kapitlen innehålla, då Armand Cambon anlände
till sitt dystra hem. Han kom ifrån sin far, ty sällan
gick någon dag förbi som han ej besökte denne.
</p>

<p>
Han förde sin nyckel till dörrlåset för att öppna sin
kammare, då han märkte att något satte sig emot det införda
axet. Han kände naturligtvis efter och fick tag uti en helt
liten biljett, doftande af dyrbara parfymer. Inkommen i sin
kammare, tände han hastigt sitt ljus och läste följande af
en fruntimmershand på det finaste rosenpapper prydligt prentade
rader:
</p>

<div class="letter">
<p class="addr">
“Monsieur Armand Cambon!
</p>

<p>
Ett fruntimmer, som mycket intresserar sig för er, önskar
se er i morgon. Ifall ni å er sida samtycker att råka
henne, torde ni underkasta er de vilkor eller försigtighetsmått,
hon nödgats föreskrifva och dem ni, såsom en man af
heder, skall respektera. Klockan åtta i morgon afton väntar
er på Place Vendôme, norr om kolonnen, en vagn med två
hästar. En maskerad qvinlig domestik skall öppna vagnsdörren
för er och med er instiga i vagnen. Derefter och
sedan hon förbundit era ögon, hvartill ni jemväl måste beqväma
er, skall hon ledsaga er till det fruntimmer, som,
efter hvad ni bör finna, vågar mycket för att skänka er ett
möte, som mer än en dödlig skulle afundas er. Lydnad,
försigtighet och tysthet!“
</p>

</div>

<p>
Biljetten saknade underskrift.
</p>

<p>
Man behöfver icke nödvändigt ha tjuguårigt blod i sina
ådror för att blifva mer än vanligt varm af en sådan biljett.
Men Armand var konspiratör innan han blef älskare. En
konspiratör måste vara kall som is, om han också befinner
sig midt i remnan af en glödande vulkan.
</p>

<p>
“Kan det vara en snara?“ frågade han sig sjelf; “och
om det så är, hvad är meningen dermed? ... Man vill kanske
narra mig från min bostad, för att, under min frånvaro,
anställa en undersökning ... Men om man det verkligen vill,
hvartill väl så många omständigheter? ... Jag är ju borta
största delen af dagen, så att, ifall man hade någon aning
om att ... Nej! det är ej någon polisens tjensteande som
skrifvit denna biljett ... ingen polissergeant skrifver på rosenpapper
och har så fina parfymer ... Men hvem är det då?
... Det är ett fruntimmer och ett så kalladt bättre fruntimmer
<a id="page-115" class="pagenum" title="115"></a>
till på köpet ... Jag vet endast tvänne sådana som
möjligen skulle intressera sig för mig, åtminstone blott tvänne
som kunna ha råd att begagna vagn med två hästar och
kammarjungfrur med mask för ansigtet ... Men hvem af dessa
två är det? ... Ljufva högblå ögon kunna omöjligt skrifva
en sådan biljett, men väl de svarta blixtrande, ty det är så
likt svarta ögon det der.“ (Armand hade, såsom vi höra,
en bättre tanke om de blå. Var det derför att de erinrade
om hans mor och hennes ursprung från norden?) ... “Ja,
det är min dam i Jardin des Plantes“, fortfor han, “jag är
säker på det. Jag var ej så blind, att jag icke såg hur hon
betraktade mig den der dagen, och nu är hon rörd af tacksamhet
för det jag ryckt henne ur lejonets gap ... Men bör
jag gå? ... bör jag blindt kasta mig i ett äfventyr, som kan
hafva ganska betänkliga följder? ... Men den sköna damen
har säkert haft mycket besvär att få reda på min bostad,
och detta bevisar hur angelägen hon är att råka mig och
huru gränslös hennes tacksamhet är ... Det vore derför
mycket orätt af mig att icke gå, helst hon i morgon enkom
för min skull ställer en vagn på Place Vendôme. Det der
visar mer än vanlig välvilja, det visar en erkänsla, som ...
De milda blå ögonen hafva minsann icke lagt två strån i
kors för att ... Jag börjar verkligen tro att svarta ögon äro
skyltar för mycket känsligare och ömmare hjertan ... Men
jag bör icke vara orättvis mot de blå ... Ett oskyldigt hjerta
skulle ej skicka hästar och vagn för att i skymningen hemta
en karl; skulle icke heller nyttja maskerade kammarjungfrur,
som knyta bindlar för ögonen på en ung man, och skulle,
framför allt, icke låta förstå, att den ynnest, de visa en karl,
kunde väcka afund hos mer än en dödlig ... Nej, jag bör
icke infinna mig på Place Vendôme, jag vill icke vara ett
blindt redskap för en förnäm dams nycker, jag har verkligen
mycket vigtigare saker att tänka på än att ... Men
var det icke min bestämda föresats att varna den der damen
för det försåt, som Hvita Björnen ytterligare kunde ställa
mot hennes lif eller lemmar? Om någon olycka från det
hållet hände henne, skulle icke jag med skäl förebrå mig
att ej i tid ha underrättat henne om faran? ... Ja, det är
nödvändigt att jag inställer mig, det är af högsta vigt att
jag i morgon afton klockan åtta stiger in i vagnen och låter
mina ögon förbindas, ty endast på detta sätt blir det mig
<a id="page-116" class="pagenum" title="116"></a>
möjligt att rädda den sköna okända från Madelones sorgliga
öde.“
</p>

<p>
Så resonerade Cambon för sig sjelf, gående af och an
i sin lilla tarfligt möblerade kammare. Hastigt spratt han
till och stannade. En helt och hållet ny tanke hade fattat
honom. Han skyndade till dörren, den han tillriglade, hvarefter
han sprang till fönstret och fälde ned rullgardinen.
Derefter drog han sängen från dess vanliga plats och stälde
den framför dörren. Vidare förde han ett skåp från dess
plats vid ena sidoväggen till fönstret, hvilket snart doldes
af samma skåp.
</p>

<p>
Sedan dessa försigtighetsmått blifvit vidtagne, tog han
ljusstaken och närmade sig den plats, hvarpå sängen stått.
På denna plats knäföll han och lade ögonen mycket nära
till golftiljorna. Han fann snart i en fin golfspringa en
ståltråd, som med flit tycktes vara krökt och vikt öfver ena
tiljan. Varsamt vidrörde han ståltråden och rätade ut den.
Derefter petade han ned samma ståltråd, så att den icke
mera syntes. Förmodligen för att öfvertyga sig att den icke
längre fanns i springan, upptog han ur fickan en nål, hvilken
han stack ned i samma hål, som ståltråden nyss hade
fylt. Nålen gick obehindradt både ned och upp. Derefter
flyttade han sina ögon och händer till en annan tilja och
fick rätt på en nästan omärklig rigel af jern. Sedan han
vidrört denna rigel, förde han ett knifsblad ned i en springa
och bände på detta sätt upp en lucka, som fylde en så stor
öppning, att en menniska derigenom kunde stiga ned under
golfvet.
</p>

<p>
Cambon tog ljuset och nedsteg derefter genom samma
öppning. Han befann sig nu i en källare, så låg att han
måste krypa för att kunna röra sig derinne. Han letade
efter något på stengolfvet och fick ånyo tag i samma ståltråd,
som han nyss förut skjutit ned genom golfvet. Med
mycken försigtighet efterseende att han ej med benen vidrörde
denna tråd, som tycktes sträcka sig längst bort till
slutet af källaren, kröp han i samma riktning, hållande ljuset
framför sig och alltid med ögonen fästade vid den besynnerliga
ståltråden.
</p>

<p>
Ståltråden förlorade sig i en vägg. Denna vägg blef
också föremålet för Cambons synnerliga uppmärksamhet. Vid
skenet af ljuset upptäckte han äfven på denna vägg en liten
<a id="page-117" class="pagenum" title="117"></a>
rigel, som han vidrörde. Derefter sköt han med handen på
muren och det med den verkan, att fyra sammanfogade stenar
af murens tjocklek böjde sig inåt, beredande på detta
sätt en öppning så stor att Cambon derigenom kunde krypa,
efter att förut hafva qvarlemnat ljuset i den låga källaren.
</p>

<p>
Cambon hade nu kommit in i en källare, ojemförligt
djupare och längre än den han nyss lemnat, samt svagt upplyst
af ett sken, som tycktes komma från djupet. Cambon,
efter att hafva gått utföre tio eller tolf trappsteg, befann
sig snart på en fuktig jordbotten. Han närmade sig det
ställe, hvarifrån ljusskenet kom, och böjde sig snart öfver
en öppen lykta, den han varsamt drog till sig och hvars
lilla glaslucka han tillsköt. Derefter undersökte han handtaget
på lyktan, vid hvilket var fästad en ståltråd, troligtvis
densamma, hvarom man nyss talat och hvilken gick
igenom begge källarne. Cambon löste oftanämnde tråd från
lyktans handtag och började derefter se sig omkring i den
underjordiska boningen.
</p>

<p>
Nära invid det ställe, der lyktan nyss stått, stod en
fjerding. Framför denna stannade Cambon, upptagande ur
sina fickor flere små paket, som han lade i fjerdingen. Att
denna var fyld förut bevisades deraf, att de paket som Cambon
nu ditlagt, snart bildade en råga på hvad som förut
fanns i fjerdingen. Sedan Cambon sålunda tömt sina fickor,
upphöjde han lyktan och skred med samma varsamhet utefter
väggarne, vändande lyktans sken mot dem. Skenet föll
på en mängd musköter, pistoler, pikar och sablar, som dels
hängde på väggarne och dels stödde sig mot dem.
</p>

<p>
Det var således en fullkomlig rustkammare, hvaruti
Armand Cambon befann sig. Den unge mannen tycktes
njuta vid åsynen af alla dessa dödens verktyg. Än blottade
han en sabel och gjorde några hugg i luften åt venster och
åt höger; än spände han hanen på en musköt eller pistol;
än ruskade han på jernet till en pik, för att pröfva dess
styrka. Med ett ord, han tycktes med mycken förkärlek
dröja vid denna vapenmönstring.
</p>

<p>
Han hade redan undersökt eller profvat tolf vapen af
olika egenskap och skulle just fatta tag i det trettonde, en
bössa med dubbla pipor, då han hastigt och utan att vidröra
bössan drog handen tillbaka, vändande sina blickar mot den
mest aflägsna af källarens väggar.
</p>

<p>
<a id="page-118" class="pagenum" title="118"></a>
“Återigen samma buller!“ mumlade han; “det är nu
säkert den fjerde aftonen jag hört det ... Hvad kan det väl
vara för ett slags rum härintill? ... Hvem kan besöka det
och hvad kan man der ha för sig?“
</p>

<p>
Cambon stod en lång stund tyst och öfverläggande med
sig sjelf.
</p>

<p>
Slutligen tog han sitt parti. Han närmade sig den
vägg, hvarifrån han trott sig höra de ljud, som för fjerde
gången väckt hans uppmärksamhet och förvåning, och lade
sig ned med örat tätt intill väggen. I denna ställning förblef
han länge.
</p>

<p>
“Det låter alldeles som om man hamrade metall“, sade
han efter en stund; “troligtvis är det derinne en källare,
liksom denna ... men hur kommer man ned till den? ...
Nedgången dertill är ej från det hus jag bebor ... Men från
hvilket då?“
</p>

<p>
Cambon tänkte efter att af de närmaste husen endast
ett för det närvarande var bebodt, det nämligen som var
beläget midt emot hans trädgårdsplank. En del af den
källare, hvari rustkammaren var, låg under trädgården och
det var ganska möjligt att denna källare endast genom en
mur skildes från en annan, hvilken ginge under samma trädgård
och på något sätt vore förenad med den grundval, på
hvilken det ifrågavarande bebodda huset stod.
</p>

<p>
I detta hus bodde, som vi redan känna, äfven en annan
person, nämligen en prest, lika litet spökrädd som Armand
Cambon.
</p>

<p>
Cambon fortfor att lyssna och han stärktes fullkomligen
i sin tro, att ljudet kom från hamrandet af metall.
</p>

<p>
Efter en stund upphörde detta ljud, hvarpå följde några
minuters tystnad.
</p>

<p>
Cambon bibehöll icke desto mindre sin lyssnande ställning.
Efter några minuters förlopp tyckte sig Cambon höra
ett annat ljud, liknande det som en jerndörr förorsakar, när
den upplåses, gnisslar på rostade gångjern och sedan tillslutes.
Derefter blef det tyst.
</p>

<p>
Cambon dröjde qvar med örat intill väggen en god
qvarts timme, men tystnaden fortfor att vara oafbruten.
</p>

<p>
“Skulle den, som nyss varit der, gått sin väg?“ frågade
sig Armand; “var det ljud, jag sist hörde, verkligen af en
jerndörr, som min hemlighetsfulle granne öppnat och igenlåst
efter sig?“
</p>

<p>
<a id="page-119" class="pagenum" title="119"></a>
Ytterligare en qvart stod Cambon qvar vid muren, men
ingenting vidare hördes derifrån.
</p>

<p>
Öfvertygad således att ingen lefvande varelse för närvarande
funnes i hans granskap, tog han sig nu till att noga
undersöka sjelfva väggen, för att se huruvida de begge hvarandra
så närbelägna källarne hade någon gemensam dörr
eller lucka. Krypande på händer och fötter letade han utefter
väggen, icke lemnande någon fläck deraf ovidrörd.
</p>

<p>
Döm då om hans förvåning, när han på muren tätt
invid marken upptäcker en rigel, alldeles lik den, som fanns
på den lucka, genom hvilken han inkommit i rustkammaren
från den lägre källaren derutanför.
</p>

<p>
Cambon stiger upp, skyndar till vapensamlingen och väljer
sig derutur ett par små pistoler och en lång dolk. Pistolerna
stoppar han på sig, men dolken begagnar han för att
skrapa undan den jord, som hindrar rigeln att löpa. Snart
är hindret undanröjdt, och nu fattar Cambon med begge
händerna i det jernbleck, hvaruti rigeln sitter, ty det är
verkligen en lucka, också af sammanfogade stenar, som han
håller uti.
</p>

<p>
Luckan ger icke vika, men den följer med Cambons
händer, hvarefter han genom öppningen sticker in den långa
dolken, som icke möter något motstånd.
</p>

<p>
Han har således beredt sig ingång till den källare,
hvarifrån han hört bullret. Men det är icke nog med att
ha funnit ingången: man måste äfven undersöka hvad märkvärdigt
kan finnas derinne.
</p>

<p>
Det är icke blott af nyfikenhet man måste göra det;
försigtigheten fordrar det äfven, ty en källare sådan som
Cambons, en källare med sådant innehåll, kan icke nog betryggas.
</p>

<p>
Cambon är långt ifrån att känna sig glad öfver den
upptäckt han gjort. Fast mer bäfvar han för den och han
svettas af ångest vid blotta tanken på ett så farligt granskap.
</p>

<p>
Emellertid är ej ett ögonblick att förlora. Han måste
passa på, medan den mystiske grannen är borta, ty att denne
är borta, slutar han icke allenast af tystnaden, utan äfven
af mörkret derinne.
</p>

<p>
Men om den mystiske grannen skulle komma tillbaka,
under det att Cambon vore der, en säkerligen lika oväntad
som ovälkommen gäst, hvad mer?
</p>

<p>
<a id="page-120" class="pagenum" title="120"></a>
Hvad annat, än en strid på lif och död emellan de
begge grannarne!
</p>

<p>
Cambon ryste, men icke för striden, icke ens för sin
egen död. Han ryste vid den tanken, att kanske nödgas
döda en menniska, för att derigenom bevara en hemlighet,
hvars yppande bestämdt skulle medföra icke blott hans egen,
utan äfven trehundra tappra ynglingars undergång, för att
icke tala om sjelfva den sak, för hvilken man väpnat sig
och hvilken var Cambon till och med vida heligare än hans
och hans kamraters lif.
</p>

<p>
Cambon tvekade icke länge. Han vidgade öppningen
och sköt först in lyktan.
</p>

<p>
Derefter kröp han sjelf in. Inkrupen, var han ögonblickligen
på benen, hållande lyktan i venstra handen och
dolken i den högra, beredd att försvara sin plats eller dö.
</p>

<p>
Men allt var tyst derinne. Ingen röst störde hans öra
och ingen arm höjde sig mot hans bröst.
</p>

<p>
Han var allena. Så mycket bättre tid och lust hade
han att undersöka lokalen.
</p>

<p>
Den källare, hvaruti Armand nu befann sig, var lika
hög och bred som rustkammaren, men betydligt längre och
sträckte sig, såsom Armand redan förmodat, under trädgården,
och var sålunda blott en betydligare fortsättning af den
förra källaren.
</p>

<p>
Armand, som gått rakt fram, stötte mot en jerndörr,
hvilken, nu tillstängd utanföre, utan tvifvel var den genom
hvilken den hemlighetsfulle grannen aflägsnat sig.
</p>

<p>
Cambon gaf sig icke tid att fundera på hvart denna
dörr ytterligare kunde leda, utan började i stället att undersöka
sidoväggarne.
</p>

<p>
Han stötte foten mot något, som reste sig i hans väg,
och han höll lyktan deröfver.
</p>

<p>
Hvad han dervid såg, hade han förut under sin lifstid
sett många gånger.
</p>

<p>
Det var en flyttbar jernugn, omgifven af en mängd
deglar, alltsammans sådant som guld- och silfverarbetare använda
till de ädla metallernas nedsmältning.
</p>

<p>
Det lyste i botten på deglarna, och Cambon hade icke
svårt för att igenkänna den ädla metallen.
</p>

<p>
Förvånad med skäl öfver denna syn, fortsatte han sin
upptäcktsresa.
</p>

<p>
<a id="page-121" class="pagenum" title="121"></a>
Ett rop af öfverraskning undföll hans läppar vid det
han närmade sig den andra sidoväggen, ty tätt invid denna
blänkte en verklig hög af guld och silfver.
</p>

<p>
Hade då Cambon upptäckt en skatt? och hade kanske
denna skatt under medeltiden blifvit till förvar nedburen i
denna källare, hvilken utan tvifvel tillhört det kloster eller
den kyrka, som då funnits derofvan?
</p>

<p>
Cambon fann visserligen att det var en skatt, och en
betydlig skatt till på köpet; men den bar visst icke någon
prägel af medeltiden.
</p>

<p>
Det var knifvar, gafflar, grädd- och sockerskålar, dosor
och fat, armband och urkedjor m. m., men allt af så nytida
form, att Cambon, vid närmare betraktande af herrligheten,
icke kunde vara rätt säker på om ej flere af dessa
dyrbara pjeser genomgått hans egna händer och just af dem
fått den form de hade, ty, såsom vi redan hafva hört, var
Armand Cambon en utmärkt skicklig arbetare i guld och
silfver. Säkert är att Cambon igenkände flere stämplar af
de fabrikanter, som på den tiden voro mest “en vogue“.
</p>

<p>
Detta hindrade likväl ej, att åtskilliga af pjeserna tillhörde
en äldre tid, och hvilket blott bevisade att deras egare
icke var någon ensidig beundrare af det gamla eller det nya.
</p>

<p>
Hvad som dernäst väckte Cambons uppmärksamhet, var
att åtskilliga pjeser, oaktadt det kostbara arbete som på dem
blifvit nedlagdt, voro på ett högst skonlöst sätt hopklämda
eller hopslagna, hvaraf man skulle kunna sluta till att metallens
värde egentligen vore det som låge dess egare om
hjertat. Cambon kunde ej tillbakahålla en suck vid åsynen
af den förstöring, som gått öfver så mycket vackert i uppfinning
och så mycken möda i arbete.
</p>

<p>
Men ögonblicket var icke rätt lämpligt för sorgliga
betraktelser öfver sättet att behandla konstarbeten i guld
och silfver.
</p>

<p>
Det är klart att Cambon först och främst önskade svar
på dessa frågor: hvem är den lycklige egaren till allt detta
guld och silfver? och hvarför har han burit det ned i källaren?
samt slutligen, hvarför vill han smälta ned alltsammans?
</p>

<p>
Det är en tjuf, var Cambons första svar, en tjuf som
stulit på flere ställen och sammanfört allt sitt tjufgods hit,
för att smälta ned det samt derefter under hand afyttra det.
</p>

<p>
<a id="page-122" class="pagenum" title="122"></a>
Men, blef hans andra svar, det kan också vara någon
eller några, som, af fruktan för en stundande revolution,
gömt sin egendom i källaren, såsom man i äldre tider brukat
göra, och man vill smälta ned den, för att lättare kunna
dölja eller medföra den.
</p>

<p>
Begge dessa fall voro lika möjliga.
</p>

<p>
Men, i detta sednare fall, hvem var egaren? eller ifall
egaren till så mycket guld och silfver ej sjelf ville synas
— hvilket var troligt — hvem var kommissionären?
</p>

<p>
Husen i grannskapet voro ganska anspråkslösa och några
af dem, efter hvad bekant är, så illa berygtade, till följd af
den der spökhistorien, att ingen ens hyresfritt ville bebo
dem. Det var således knappast rimligt, att någon af de
olycklige hyresvärdarne kunde för egen räkning innehafva
så mycket guld och silfver. Således var någon af dem blott
kommissionär.
</p>

<p>
Men kommissionär kunde endast den vara, som förfogade
öfver det hus, till hvilket källaren hörde, och hvad kunde
väl detta vara för ett hus?
</p>

<p>
Det fanns ingen närmare egendom än den hvarut presten
ensam bodde, hvartill kom, att källaren, <a id="corr-18"></a>som hvälfde
sig under trädgården, hade riktningen mot samma hus. Det
var således presten, som antingen för någon gynnares eller
något skriftebarns räkning till förvaring emottagit detta dyrbara
gods.
</p>

<p>
Men var det väl också presten som ditfört smältugnen
och deglarna? Var det äfven han som hamrat ihop dessa
vackra dyrbara arbeten? Utan tvifvel, ty prester kunna
allt, tänkte Cambon i sin fromhet, på samma gång erinrande
sig, att han en och annan natt sett skuggorna af åtskilliga
hufvud på paterns rullgardin, hvaraf han redan förut dragit
den slutsats, att den andlige mannen icke var så allena i
verlden som han syntes vara.
</p>

<p>
För öfrigt, hvem kunde så noga veta, om ej den andlige
mannen sjelf vore egaren till skatten? De andlige hafva
i alla tider icke blott känt flere vägar till saligheten än
andra dödlige; de hafva derjemte känt flere kanaler till förvärfvandet
af äfven det timliga goda, än mången uteslutande
verldsligt sinnad. Med ett ord, ingenting var omöjligt för
mannen af svarta rocken.
</p>

<p>
<a id="page-123" class="pagenum" title="123"></a>
Ett var dock säkert: att egaren till skattkammaren icke
kunde vara mindre rädd om denna än Cambon var om sin
rustkammare.
</p>

<p>
Men Cambon kunde icke tillbringa hela sin tid i denna
skattkammare eller i evighet reflektera öfver den möjlige
egaren dertill. Derför, och sedan han ånyo kastat en blick
öfver dyrbarheterna, kröp han tillbaka in i sin källare och
tillsköt derefter mycket sorgfälligt rigeln till blindluckan. Icke
nog dermed: han stötte ned i jorden framför ingången tvänne
grofva värjklingor och vände deras fästen mot samma lucka,
för att understödja rigeln och försvåra ingången, för den
händelse det kunde falla egaren till skattkammaren in att
göra ett motbesök i rustkammaren.
</p>

<p>
Sedan detta väl var undanstökadt, fästade Cambon ståltråden
vid lyktan, hvilken med öppen lucka återstäldes på
sin plats nära fjerdingen. Derefter tog han ett af de små
paketen, som utgjorde rågan på fjerdingen, och hälde på
jorden, emellan lyktan och denne, något som liknade krutkorn.
Den som närmare betraktat fjerdingen skulle vid dess
botten hafva upptäckt ett litet hål, hvarutur några svarta
korn framtrillade, förenande sig med dem som Cambon utstrött.
Cambon, efter att än en gång öfver denna tillredelse
hafva kastat en pröfvande blick, kröp tillbaka in i den låga
källaren och passerade den, såsom förr, på fyra fötter och
alltid med ögonen på den medföljande ståltråden. När han
kommit till den första luckan förde han ståltråden med verkligen
darrhändt försigtighet genom det fina hålet på ifrågavarande
lucka samt vek dess yttersta ända öfver en af luckans
tiljor. Derefter höjde han sig på armarne upp i sin
sängkammare. Sedan han på detta sätt väl kommit upp,
tillslöt han luckan efter sig, men så omtänksamt att, om
man också ej haft för ögonen Cambons dervid något bleknande
ansigte, man likväl kunnat märka att någonting högst
vigtigt och farligt förknippade sig med oftanämnde lucka.
</p>

<p>
Sedan dennas rigel blifvit tillskjuten, hastade Cambon
att ställa sängen öfver den samt flytta skåpet från fönstret
till dess vanliga plats vid väggen.
</p>

<p>
Derefter, och som det var långt lidet på natten, klädde
han af sig och intog sängen. Men innan han somnade, genomläste
han åtskilliga gånger den lilla parfymerade rosenbiljetten,
som den okända sköna skickat honom, ehuru han
redan kunde den utantill.
</p>

<p>
<a id="page-124" class="pagenum" title="124"></a>
Ändtligen släckte han ljuset och insomnade.
</p>

<p>
Han drömde om högar af guld och silfver, så stora
som berg, och om svarta drakar, som vakade deröfver; han
drömde om barrikader, icke mindre höga, på hvilka han sjelf
stod i blod till midjan och af krutmoln omhvirflad; han
tyckte sig se en ängel, sväfvande öfver hans hufvud med
en parfymerad rosenbiljett i venstra handen och en lagerkrans
i den högra. Men ängeln, i stället för korpsvarta
lockar, hade det mjukaste bruna hår och, i stället för
nattsvarta ögon, de mildaste högblå. Slutligen tyckte han,
att någon smög sig under hans säng och ryckte upp
blindluckan, utan att först stöta ned den betydelsefulla ståltråden.
Han hörde en förfärlig knall och fann sig sjelf,
jemte det hus han bebodde, uppslungad i rymden högt öfver
Notre-Dame.
</p>

<p>
Han vaknade och satte sig upp i sängen, torkande ångestsvetten
ur sin panna.
</p>

<p>
“Hå! gudskelof, det var bara en dröm!“ hviskade han
och lade sig ånyo.
</p>

<p>
Han insomnade för andra gången; men om han drömde
något mera, känna vi icke.
</p>

<div class="chapter">

<h3 class="chapter" id="subchap-0-2-7">
<span class="firstline">Sjunde kapitlet.</span><br />
Vendôme-platsen.
</h3>

</div>

<p class="first">
<span class="firstchar">V</span><span class="postfirstchar">endôme-platsen,</span> bildande en åttkant, eller, nogare sagdt, en
qvadrat med afskurna hörn, är i och för sig sjelf en af de
vackraste i Paris; men kronan af dess skönhet är naturligtvis
Vendôme-kolonnen, en, åtminstone hvad det yttre beträffar,
värdig medbroder till Juli-kolonnen. Vi säga: till det
yttre, ty, då Juli-kolonnen är ett lysande minne af en ärofull
frihetskamp, invigdt af segrande medborgares blod, så
är Vendôme-kolonnen deremot ett ståtligt minne af en ärofull
despotism, invigdt af segrande slafvars blod. Blodet,
<a id="page-125" class="pagenum" title="125"></a>
som invigt begge dessa olika minnen, ropar också med olika
röster från jorden.
</p>

<p>
Platsen, som är anlagd på tomten af det fordna Vendôme-hotellet,
uppbygdt af Henrik IV åt dess son, är rik på
historiska minnen, och hvilken plats i Paris är icke det!
Den egdes och beboddes år 1720 af irländaren Law, den
på en gång mest snillrike och mest olycklige vinglare verlden
känner, och hvilken, sedan han af furstar köpt och med
ofantliga summor betalt grefskaper och markisater i nästan
hela Europa, dog såsom flykting i Venedig, fattig och förgäten.
</p>

<p>
Der störtades, under den första stora revolutionen, från
sin piedestal Ludvig XIV:s kolossala ryttarstod, som stått
der sedan år 1699, och det i samma ögonblick Ludvig XVI
såsom fånge fördes öfver platsen för att insättas i det sorgligt
bekanta Tempeltornet.
</p>

<p>
Der, år 1815, degraderades och dömdes till deportation
general Bonnaire, den tappre försvararen af la Place de
Condé, midt framför Vendôme-kolonnen, hvars basreliefer
framstälde flere af hans egna krigsbedrifter.
</p>

<p>
Der spände sig, samma dag de allierade härarne intågade
i Paris, nitiske rojalister uti de linor, som, fästade kring
halsen på Napoleons staty, skulle nedrycka den från kolonnen,
och drogo af alla krafter samt svettades af hjertans
grund för den goda saken, utan att likväl på detta sätt
kunna böja den envisaste af bronshalsar.
</p>

<p>
Sjelfva kolonnen är ett verk af Napoleon och invigdes
år 1810 för att föreviga minnet af franska härens bedrifter
under 1805 års fälttåg. Vendôme-kolonnen, i likhet med
Juli-kolonnen, helt och hållet af brons, är likväl högre än
denna sednare, eller 107 alnar, piedestalen och statyn inberäknade.
Till gjutgods användes 1,200 af fienden tagna metallkanoner.
Piedestalen, på hvars hörn fyra örnar uppehålla
guirlander af ek och lager, är på alla facerna ornerad
med troféer af alla slags vapen, fanor och militäriska drägter.
Öfver ingången till kolonnen sväfva tvänne segerns genier,
uppbärande en tafla, hvars latinska inskrift erinrar om monumentets
uppkomst.
</p>

<p>
Sjelfva pelaren är helt och hållet ornerad med basreliefer
af ringa konstvärde, föreställande i kronologisk ordning
alla bedrifterna från början af 1805 års fälttåg ända till
fredens afslutande efter slaget vid Austerlitz. Genom en
<a id="page-126" class="pagenum" title="126"></a>
spiraltrappa, som slingrar sig inuti kolonnen, uppkommer
man till en å kapitälet hvilande balustrad, ifrån hvars midt
höjer sig en ny piedestal, som uppbär Napoleons staty. Denna
staty är likväl ej densamma som restes der 1810.
</p>

<p>
Vi nämnde nyss, att man medelst linor sökte neddraga
den, men detta lyckades ej, ehuru rojalisterne togo både
hästar och åsnor till hjelp. Förtviflade öfver så många fruktlösa
ansträngningar, beslöto rojalisterne att underminera kolonnen,
för att genom dess fall kunna åtkomma den förhatliga
stoden. Men de segrande utlänningarne, mildare än
Bourbonernas vänner, satte sig emot denna vandalism; men
som de visst icke hade för plan att skona statyn, så hittade
de på ett annat medel att få den ned. Det hade kommit
till deras kunskap, att artisten Delaunay, som upprest bilden,
ensam besatt hemligheten för dess störtande. Delaunay ålades
derför, vid dödsstraff, att nedtaga bilden, hvilket han
också gjorde. Den stod, som sålunda störtades, förestälde
Napoleon såsom romersk kejsare; men den, som efter Julirevolutionen
eller år 1831 å nyo uppstäldes, förestälde hjelten
med den lilla trekantiga hatten samt i den drägt, han
vanligtvis brukade bära och den han gjort så ryktbar öfver
hela verlden.
</p>

<p>
Det är klart, att denna kolonn icke allenast genom sin
betydelse, utan äfven genom sin storlek och sitt lyckliga läge
skall göra en förvånande effekt, man må betrakta den vid
dagsljus från Tuilerierna eller från boulevarden. Men den
tager sig icke heller ofördelaktigt ut, när månen från sin
mörka sammetsmjuka himmel strör sitt silfver öfver den lilla
trekantiga hatten och förklarar de kända anletsdragen af
verldens störste krigare. Också underlåter ingen, som gör
sin månskenspromenad öfver Vendôme-platsen, att lyfta sina
ögon mot den stolta bronsbilden, isynnerhet när månen smyckar
den med sitt vackraste silfver.
</p>

<p>
Men få torde betrakta den med så mycken andakt som
Armand Cambon, hvilken, ehuru klockan ännu ej var mer
än sju, likväl redan instält sig på mötesplatsen. Cambon
såg ej blott Napoleon på kolonnen, Napoleon på höjden af
sin ära; han såg äfven Bonaparte på klippan i oceanen, der
den fjettrade kondoren led sitt straff, säkerligen mindre för
det han skakat Europas troner, än för det han, ett trolöst
barn, förrådt sin moder, republiken — för det han, af friheten
kastad till äran, bjöd äran att mörda friheten. Det
<a id="page-127" class="pagenum" title="127"></a>
var utan tvifvel något ditåt som Cambon tänkte, ty han,
som icke kunde gå förbi Juli-kolonnen utan att aftaga sin
hatt och framhviska en bön, kunde icke gerna egna sin
hyllning åt en storhet, hvars fot hvilade på grusade städer
och krossade menniskoben, och hvars hjessa bar en lager,
drypande af blod och tårar. Cambons andakt för tillfället
tillhörde uteslutande denna stora, om också förtjenta, olycka,
hvartill oceanen en gång var vitne, utan att besvara den
fjettrade kondorens klagan med annat än rytande vågor och
hånande vindar.
</p>

<p>
Cambon vände slutligen sina ögon från kolonnen, ty det
är besvärligt att stå så der länge och titta upp till en höjd
af 107 alnar, helst när man, såsom Cambon, är klädd i hvit
stärkt halsduk med mycket styfva kragar. Det är gifvet,
att man icke kan vara barhalsad, när man är bjuden till
ett förnämt fruntimmer, och som det icke heller går an att
ha blus på sig, så är det klart att, ifall man så hafva kan,
man tager på sig en fin vacker svart frack med tillhörande
väst och pantalonger. Allt detta hade också vår hjelte, och
det var väl värre än det, han hade ett par hvita handskar
i ena frackfickan, ty hvarför skulle han väl taga dem på
sig, när klockan ej var mer än sju, liksom man ej kunde
beundra Vendôme-kolonnen utan hvita handskar. Och om
man också känner sig rörd af hvad man för tillfället ser
eller tänker på, så är det derför icke nödvändigt att upptaga
och nedskrynkla den hvita slätstrukna näsduk man har i
andra frackfickan. Man petar helt enkelt bort tåren med
fingret, ty allting är “comme il faut“ i mörkret.
</p>

<p>
Men Armand Cambon hade utomdess något i hvardera
byxfickan, som icke är “comme il faut“, hvarken vid dagsljus
eller i mörker. Han hade nämligen i den ena en hopfälld
dolk och i den andra en terzerol med tvänne pipor,
hvardera laddad med sin lilla nätta kula.
</p>

<p>
Det der var visst icke nipper att ha på sig, när man
går till fruntimmer; men Armand Cambon var en försigtig
general. Den anonyma biljetten, den väntande vagnen, den
maskerade kammarjungfrun och den der bindeln för ögonen,
allt detta var visserligen intressant; men det var icke rent
spel, eller åtminstone röjde det en fruktan å ena sidan, som
följaktligen kunde förutsätta fara å den andra. Tar man
sina försigtighetsmått på ena hållet, så är det klart att man
måste göra detsamma på det andra. Med ett ord, Armand
<a id="page-128" class="pagenum" title="128"></a>
fann det alls icke underligt, att han försett sig med dessa
små vapen, som äro så lätta att dölja i fredstid, men af
hvilka man kan hafva så mycken nytta, när det gäller att
försvara sig, helst mot flere fiender på en gång.
</p>

<p>
Det är en gammal sanning, att tiden aldrig går så
långsamt som när man väntar på något angenämt. Ännu
var klockan blott en qvart till åtta, och vår hjelte hade
funnit den qvart, han redan tillbragt på Vendôme-platsen,
längre än en vanlig timme, ehuru han fördrifvit tiden med
en repetitionskurs i Napoleons historia. Emellertid marscherade
han af och an på den vackra platsen, som för ingen
del hade brist på promenerande af begge könen.
</p>

<p>
I ett af hörnen höll en säljare af gamla manskläder ett
efter vanligheten långt och blomstrande tal för sina trådslitna
paltor inför ett auditorium af omkring tjugo personer.
Säljaren hade ett blekt och magert ansigte, men hans kropp
tycktes hafva ovanligt grofva och feta dimensioner. Vid
närmare påseende fann man dock att detta härledde sig
deraf, att säljaren hade hela sitt varulager på sig. I den
mån han sålde och blef af med sina varor, blef han sjelf
allt smalare och spensligare. Slutligen, och hvilket bevisade
att han gjort goda affärer, stod han i bara skjortan och
kalsongerna. Så rustad, aflägsnade han sig med begge händerna
fulla af mynt, under allmänhetens gapskratt.
</p>

<p>
Armand skrattade med, men kände i detsamma att någon
i hopen stötte till hans ena sida. Han förde handen ögonblickligen
dit, der han känt stöten, och kom just lagom för
att gripa om en annan hand, i hvilken han igenkände sin
egen lilla terzerol.
</p>

<p>
“Hvad är meningen med detta?“ frågade han den, hvilken
handen tillhörde och som tycktes vara en man tillhörande
den s. k. bättre samhällsklassen.
</p>

<p>
“Jag ber om förlåtelse!“ stammade denne, släppande
terzerolen på gatan; “men ... men det föreföll mig besynnerligt,
att ni går på gatan med sådana saker“, tillade han,
derefter smygande sig bort.
</p>

<p>
“Ni skulle hellre sett, att det varit en börs“, mumlade
Cambon, i det han, sjelf något förlägen, böjde sig ned och
upptog terzerolen, den han hastigt gömde hos sig.
</p>

<p>
Han såg nog hvad det var för en figur som han varit
ute för; men han aktade sig att börja process med en ficktjuf,
<a id="page-129" class="pagenum" title="129"></a>
som, i stället för en börs, finner en laddad pistol i sin
nästas ficka.
</p>

<p>
Nästan lika glad som ficktjufven öfver att ingen polissergeant
varit vitne till uppträdet, drog sig Cambon till en
annan sida af Vendôme-platsen med föresats att dädanefter
bättre vårda sina fickor. Han slog ånyo några slag fram
och tillbaka, finnande tiden något raskare i sitt lopp allt
ifrån den stund han fick en tjuf att fundera på.
</p>

<p>
Händelsevis kom hans blick att falla på tvänne manspersoner,
hvilka mötte honom. Som månens sken föll på
deras ansigten, blef det mycket lätt för honom att urskilja
anletsdragen.
</p>

<p>
Den ene var densamme som nyss, utan att sjelf vara
vapensamlare, varit nära att tillskynda spökhusets rustkammare
förlusten af en terzerol med två pipor.
</p>

<p>
Men Cambon tyckte sig äfven igenkänna den som var
i ficktjufvens sällskap.
</p>

<p>
Ifrågavarande person hade låg svart hatt med breda
border samt en mycket lång rock, lik den som de franska
presterne bruka.
</p>

<p>
Cambon stannade, ansträngande sitt minne.
</p>

<p>
Hvar hade han väl förut sett det der bleka svartskäggiga
ansigtet i förening med den der svarta långrocken?
</p>

<p>
Hastigt, och liksom ett ljus uppgått för honom, utropade
han för sig sjelf:
</p>

<p>
“Ah, skulle det vara han? ... nej, det är icke möjligt!
... och likväl var han så lik presten vid rue S:t-Etienne,
min granne, att jag nästan skulle kunna svära på att det
var samme person.“
</p>

<p>
I detsamma hördes ett tornur slå åtta.
</p>

<p>
Armand Cambon hastade ögonblickligen åt den sidan
af Vendôme-platsen, som ligger norr om kolonnen.
</p>

<p>
Der stod ganska ordentligt en täckt vagn med sina
två hästar och en körsven på kuskbocken. Framför den halföppna
vagnsdörren stod en qvinlig gestalt i kappa och hatt,
från hvilken sednare nedföll ett rikt veckadt flor.
</p>

<p>
Cambon närmade sig oförskräckt detta fruntimmer, som,
förande floret något åt sidan, tycktes fixera honom med
ena ögat.
</p>

<p>
“Monsieur! väntar ni någon?“ frågade den okända med
låg stämma.
</p>

<p>
<a id="page-130" class="pagenum" title="130"></a>
“Ja“, svarade Armand, fruktlöst bemödande sig att genom
floret upptäcka ett ansigte, som, utom floret, till mer
än hälften var betäckt med en svart mask.
</p>

<p>
“Hvem?“ frågade hon ånyo; “hvem väntar ni?“
</p>

<p>
“En vagn med två hästar, som på slaget åtta skulle
stanna norr om Vendôme-kolonnen“, svarade Cambon; “dessutom
ett maskeradt fruntimmer, som skulle bjuda mig en
plats i samma vagn.“
</p>

<p>
“Riktigt“, halfhviskade damen; “ni är den rätte ...
Var då god och stig in!“
</p>

<p>
Dervid slog hon upp vagnsdörren hel och hållen samt
gjorde en lika behaglig som begriplig rörelse med handen
åt den unge mannen.
</p>

<p>
“Jag tackar“, komplimenterade Armand; “men ni tillåter
mig väl att först hjelpa er upp?“
</p>

<p>
“Ni är mycket artig“, yttrade hon, emottagande hans
framräckta hand.
</p>

<p>
Den maskerade damen satt nu i vagnen.
</p>

<p>
“Med er tillåtelse intager jag nu platsen vid er sida“,
sade Cambon, i det han raskt hoppade in i vagnen och satte
sig bredvid den okända.
</p>

<p>
“Har ni varit så god och låst till vagnsdörren?“ frågade
hon.
</p>

<p>
“Ja, men det var öfverflödigt, hör jag, ty man låser
just nu igen den utanför.“
</p>

<p>
“Det är kusken.“
</p>

<p>
“Det var en artig kusk, min nådiga!“
</p>

<p>
“Såå?“
</p>

<p>
“Nu är vagnen i kuskens händer och jag är i edra“,
sade Cambon muntert.
</p>

<p>
“I mina?“
</p>

<p>
“Ja visst.“
</p>

<p>
“Hm, hm! ... vi få väl se.“
</p>

<p>
I detsamma satte sig vagnen i rörelse.
</p>

<div class="chapter">

<h3 class="chapter" id="subchap-0-2-8">
<a id="page-131" class="pagenum" title="131"></a>
<span class="firstline">Åttonde kapitlet.</span><br />
Den maskerade.
</h3>

</div>

<p class="first">
<span class="firstchar">V</span><span class="postfirstchar">agnshjulen</span> rullade af temligen fort; men vagnskorgen var
som en gunga.
</p>

<p>
Cambon kunde icke erinra sig att han någonsin förut
åkt så beqvämt. Men som han icke heller förut hade åkt
i sällskap med ett maskeradt fruntimmer, så fann han sin
belägenhet högst egen och besynnerlig. Det är icke nog
med att åka beqvämt, man måste äfven, när man så vill,
kunna stanna och gå ur, hvilket Cambon icke ansåg sig
kunna göra, sedan han öfvertygat sig om att vagnsdörren
blifvit låst utanför och nyckeln till låset troligtvis gömd i
den artige kuskens ficka.
</p>

<p>
Det beqväma och behagliga upphör att vara beqvämt
och behagligt, när man icke, allt efter som det faller en in,
kan utbyta det mot det obeqväma och obehagliga. Högsta
lycka är ingenting annat än högsta frihet.
</p>

<p>
En suck störde Armand i hans tysta betraktelser. När
man kan sucka på sammetsklädda resårer, då står det
icke rätt till. En artig kavaljer frågar icke gerna sin dam,
hvarför hon suckar; men man kan svara på samma sätt,
och det gjorde också vår hjelte.
</p>

<p>
Armands suck hade åtminstone den verkan, att den
löste den maskerade damens tungband, som någon stund varit
temligen hårdt tilldraget.
</p>

<p>
“Min herre, ni har hitintills med mycken beredvillighet
underkastat er de order man gifvit“, sade hon.
</p>

<p>
“Med mycken beredvillighet?“ upprepade Cambon; “det
tror jag nog ... Man bjuder mig på en vagn, som en prins
skulle kunna åka i; och man bjuder mig på ett sällskap,
som — jag ber er tro på mitt uppriktiga hjerta — måste
vara mycket älskvärdt, att döma af hvad jag redan sett,
eller, rättare sagdt, af hvad jag icke sett ... Det är minsann
icke många af mitt stånd, som hugnats med en sådan lycka.“
</p>

<p>
“Men, min Gud, jag glömmer ju alldeles bort att ...“
</p>

<p>
“Hvad?“
</p>

<p>
“Ni minnes väl en annan af föreskrifterna?“
</p>

<p>
<a id="page-132" class="pagenum" title="132"></a>
“Den att man skall binda för mina ögon ... hvem kan
glömma någonting så vigtigt?“
</p>

<p>
“Var god och tag denna duk ... Ni skall sjelf binda
den för ert ansigte.“
</p>

<p>
“Ni tror mig då kunna göra det lika ärligt som om ni
sjelf gjorde det?“
</p>

<p>
“Ja, jag tror er derom.“
</p>

<p>
“Men på det hela taget vet jag ej hvartill det egentligen
skall tjena ... Om meningen är, att jag ej skall se
hvart vi åka, så vet ni sjelf, huruvida jag hitintills en enda
gång gjort min af att nedfälla jalusien ... Nyfikenheten är
ej en af mina svaghetssynder.“
</p>

<p>
“Jag vet nog att det för närvarande är öfverflödigt ...
men efter det är bestämdt föreskrifvet, så ...“
</p>

<p>
“Så bör man punktligt lyda ... På det ni icke skall få
något obehag genom mig, så tager jag duken och skyndar
att fullgöra den vigtiga föreskriften.“
</p>

<p>
“Här ... tag.“
</p>

<p>
Cambon emottog den allra mjukaste parfymerade silkesduk,
hvars doft ovilkorligen erinrade om rosenbiljetten.
</p>

<p>
“Det hade kanske icke gått så lätt för mig att lyda“,
sade Cambon, under det han band för sina ögon, “om ni
icke haft den der svarta masken för ert ansigte.“
</p>

<p>
“Hur då?“
</p>

<p>
“När jag icke får den lyckan att se ert ansigte, så gör
det mig alldeles detsamma, om jag har förbundna ögon eller
ej“, svarade Armand med en fransmans vanliga ledighet.
</p>

<p>
“Hvilken stor artighet!“ betygade också den maskerade,
beledsagande sina ord med en ny suck.
</p>

<p>
Cambon hade gerna velat fatta handen på den som
kunde sucka så vackert. Men det är icke rätt förståndigt
att trycka handen på domestiken, när man i perspektivet
har en möjlig handtryckning af domestikens herskarinna.
Cambon var en mycket förståndig menniska.
</p>

<p>
En liten paus följde nu.
</p>

<p>
“Jag nämnde nyss att jag icke är nyfiken“, bröt ändtligen
Cambon den tråkiga tystnaden, “och jag tänker icke
heller gå emot min natur ... Men utan att fela för mycket
mot mig sjelf eller gå andras granlagenhet för nära, skulle
jag kanske kunna fråga, hur det var möjligt för en obekant
att finna reda på min bostad?“
</p>

<p>
<a id="page-133" class="pagenum" title="133"></a>
“Ja, ni bor mycket aflägset, min herre.“
</p>

<p>
“Utan tvifvel.“
</p>

<p>
“Och hvad som än värre är, ni bor i en ohygglig trakt
af staden.“
</p>

<p>
“Ni menar för de der spökhistoriernas skull?“
</p>

<p>
“Ja, kan det finnas någon hemskare trakt än der spöken
husera?“
</p>

<p>
“Jag medger att spöken icke äro ett sällskap som ...“
</p>

<p>
“Och ni ... ni som bor i sjelfva spökhuset och i den
der trädgården ... o min Gud! ... Jag darrar ännu, när jag
tänker på att jag ...“
</p>

<p>
“Måste promenera öfver den hemska trädgården“, tillade
Cambon, “och sedan gå in i den icke mindre hemska korridoren,
för att träda den vackraste af biljetter in i låset på
den fulaste af dörrar ... Tro mig, jag ser tydligt hvilken
ängslan detta förorsakat er.“
</p>

<p>
“Man hade sökt er tvänne dagar å rad“, försäkrade den
maskerade.
</p>

<p>
“Jaså, tvänne dagar å <a id="corr-24"></a>rad ... Hur mycket besvär har
jag ej redan förorsakat!“
</p>

<p>
“Men när man aldrig fann er hemma, beslöt man lemna
qvar några skrifna rader.“
</p>

<p>
“De mest förtjusande rader!“ utropade Cambon.
</p>

<p>
“Jaså, dessa rader hafva då redan gjort er så lycklig?“
frågade den maskerade, icke utan en viss sorgbundenhet i
uttrycket, den Cambon ganska lätt märkte, ty när man är
beröfvad synen, tilltager hörselns sinne i styrka.
</p>

<p>
“Det förstås“, svarade han, “att när man får en skrifvelse
ifrån en dam ...“
</p>

<p>
“Som man icke känner?“
</p>

<p>
“Det är just deruti som det pikanta ligger ... Hvem
vet om det skulle vara lika intressant, ifall man kände
henne, ty ...“
</p>

<p>
Armand tystnade tvärt, ty som känseln hos honom var
lika högt uppdrifven som hörseln, så kände han ganska tydligt
huru en liten hand tryckte hans egen.
</p>

<p>
Men Cambon aktade sig att besvara handtryckningen.
Alltid samma förstånd — alltid en son af norden.
</p>

<p>
“Man befarade emellertid att någon annan än ni skulle
upptäcka biljetten“, tog ånyo den maskerade till ordet, utan
att längre qvarhålla sin hand på ett så otacksamt ställe.
</p>

<p>
<a id="page-134" class="pagenum" title="134"></a>
“Ingen fara med den saken“, svarade Armand; “och
det är följden af att bo tillsammans med spöken ... Ni kan
vara säker på att ingen annan hedrar mig med besök än
den, som är tvungen dertill.“
</p>

<p>
“Ni skulle således icke hafva några vänner?“ frågade
den maskerade med deltagande.
</p>

<p>
“Det vore mycket otacksamt af mig att påstå sådant
... men hvad betyder väl vänskapen för de dödlige mot
fruktan för de odödlige?“
</p>

<p>
“Ni har då endast spökrädda vänner?“
</p>

<p>
“Jag vet åtminstone en, som icke är spökrädd.“
</p>

<p>
“Och det är?“
</p>

<p>
“Den, som under min bortovaro hade mod att sticka
biljetten i låset.“
</p>

<p>
“Ah, ni anser då mig för er vän?“ frågade den maskerade
med en viss liflighet.
</p>

<p>
“Det var då verkligen ni?“
</p>

<p>
“Ja, min herre!“
</p>

<p>
“Men ni skulle icke vilja säga mig, huru ni bar er åt
för att få reda på min aflägsna och dystra bostad?“
</p>

<p>
“Ingenting är omöjligt för oss fruntimmer.“
</p>

<p>
I detsamma stannade vagnen.
</p>

<p>
“Vi äro vid målet eller hur?“ frågade Armand.
</p>

<p>
“Ja, min herre.“
</p>

<p>
“Och hvad bör jag nu göra?“
</p>

<p>
“Stiga ur vagnen, naturligtvis.“
</p>

<p>
“Och sedan?“
</p>

<p>
“Låta mig ledsaga er.“
</p>

<p>
“Och bindeln?“
</p>

<p>
“Låter ni sitta qvar.“
</p>

<p>
“Tilldess?“
</p>

<p>
“Man ber er aftaga den.“
</p>

<p>
Nu hörde Armand vagnsdörren öppnas utifrån.
</p>

<p>
“Behagar ni räcka mig er hand?“ frågade den maskerade.
</p>

<p>
“Aha, ni har redan stigit ur“, svarade Cambon, räckande
fram sin hand, som ögonblickligen fattades af en annan.
</p>

<p>
“Så der ja ... nu är ni på marken.“
</p>

<p>
“Jag tackar er på det förbindligaste ... Den fördömda
bindeln, som nödgar mig att så besvära ett fruntimmer!“
</p>

<p>
“Bekymra er icke om det, utan var god och följ mig.“
</p>

<p>
<a id="page-135" class="pagenum" title="135"></a>
“Jag följer ... icke ett barn en gång skall vara lättare
att leda än jag ... Jag trotsar er att finna en karl, som mera
blindt följer era befallningar.“
</p>

<p>
Armand Cambon, ledd af den lilla handen, skred framåt
med den försigtighet, som anstår en blind.
</p>

<p>
“Nu äro vi framför en trappa“, tillkännagaf ledsagerskan.
</p>

<p>
“Mycket lång?“
</p>

<p>
“Blott fyra steg ... den leder till en trädgård.“
</p>

<p>
“Vi äro således nu i trädgården?“ frågade Armand,
sedan han tagit de fyra stegen.
</p>

<p>
“Ja, och låtom oss gå vidare.“
</p>

<p>
Armand, under det han framskred, hörde en lätt vind
leka med trädens qvistar.
</p>

<p>
“Vi komma här till en liten bro“, meddelade hans följeslagarinna.
</p>

<p>
“Jaså, en liten bro ... de der små broarna äro för näpna
... Hvart bär denna?“
</p>

<p>
“Öfver en damm.“
</p>

<p>
“Och i dammen simma svanor ... det här blir allt mer
och mer romantiskt.“
</p>

<p>
“Ni tycker då mycket om svanor?“
</p>

<p>
“Om jag tycker om svanor? ... ack, min Gud! jag är
alldeles förtjust i svanor ... Men hvart bär det nu?“
</p>

<p>
“Vi befinna oss vid en annan trappa.“
</p>

<p>
“Jaså, det är mycket trappor i denna trädgård.“
</p>

<p>
“Men denna bär nedåt.“
</p>

<p>
“Bär den nedåt? ... det är följden af att ha trappor
som bära uppåt.“
</p>

<p>
“Stig försigtigt!“
</p>

<p>
“Denna trädgård tycks ej vara anlagd för blinda att
promenera uti.“
</p>

<p>
“Troligtvis.“
</p>

<p>
“Det är väl också för första gången som en blind vandrar
här?“
</p>

<p>
“Ni tror det?“ frågade ledsagerskan med en röst, som
föreföll Cambon något ironisk.
</p>

<p>
“Aha! det skulle således icke vara första gången“, anmärkte
denne ... “i sanning, min nådiga, ni leder den blinde
med en skicklighet, som röjer både öfning och vana.“
</p>

<p>
“Min herre!“
</p>

<p>
<a id="page-136" class="pagenum" title="136"></a>
“Tusen gånger om förlåtelse! ... Men hvar äro vi nu?
... Vid en ny trappa, förmodar jag.“
</p>

<p>
“Ni förmodar alldeles riktigt ... Men den leder uppåt
och är mycket lång.“
</p>

<p>
“Vi komma således upp i ett hus?“
</p>

<p>
“Ja, monsieur.“
</p>

<p>
“Det var präktiga trappsteg, breda och refflade, som i
ett palats.“
</p>

<p>
“Det är också ett palats.“
</p>

<p>
“Så mycket bättre.“
</p>

<p>
“Hvarför så mycket bättre?“
</p>

<p>
“Emedan förnäma damer vanligtvis bo i palatser.“
</p>

<p>
“Ni längtar då mycket efter förnäma damer?“ frågade
ledsagarinnan med samma sorgbundenhet som i vagnen.
</p>

<p>
“Ja, i fall de hysa samma deltagande för fattigt folk i
allmänhet som för mig.“
</p>

<p>
“Deltagande, säger ni?“
</p>

<p>
“Ja visst ... är det ej deltagande att hemta en fattig
arbetare i vagn och att ...“
</p>

<p>
“Binda för hans ögon.“
</p>

<p>
“Det bevisar ett deltagande, som vill vara inkognito,
ett deltagande utan anspråk på tacksamhet eller vedergällning.“
</p>

<p>
“Ha ha!“
</p>

<p>
“Ni finner det lustigt, tror jag!“
</p>

<p>
“Tyst, min herre, tyst!“
</p>

<p>
“Det är då icke nog med att vara blind ... ni begär
äfven att jag skall vara stum.“
</p>

<p>
“Ja ... vi komma till en dörr.“
</p>

<p>
“Och genom dörren in i ett rum ... det der är ju i sin
fullkomliga ordning.“
</p>

<p>
Armand hörde sin ledsagarinna sätta en nyckel i låset
och upplåsa det.
</p>

<p>
“Följ nu noga efter mig“, bad hon med svag röst.
</p>

<p>
“Jag följer“, svarade Armand lika sakta och lät sig
föras af samma hand, som han under promenaden mer än
en gång känt darra i sin, utan att han kunde förklara
orsaken.
</p>

<p>
Armand, som städse känt mycket deltagande för darrande
fruntimmer, kunde omöjligt underlåta att gifva sin
ledsagerska en trösterik handtryckning, ty han var äfven
en son af södern. Hans goda hjerta blef också belönadt,
<a id="page-137" class="pagenum" title="137"></a>
ty han tyckte att den maskerades ansigte glädjestrålade genom
masken.
</p>

<p>
Det dröjde icke länge förrän man ånyo stötte på en dörr.
</p>

<p>
“Nu äro vi vid målet“, hviskade den maskerade till
den blinde.
</p>

<p>
“Så mycket bättre“, försäkrade denne; “jag är verkligen
mätt på att leka blind.“
</p>

<p>
“När ni väl inkommit i nästa rum“, sade den maskerade,
“är ni god och stannar på det ställe, der jag lemnar
er.“
</p>

<p>
“Ni tänker då lemna mig?“
</p>

<p>
“Ja, min herre“, svarade hon med detta sorgliga uttryck,
som redan förut väckt Cambons uppmärksamhet och
som så väl öfverensstämde med den lilla handens darrning.
</p>

<p>
“Och hvad återstår mig sedan?“ frågade Armand.
</p>

<p>
“Endast att vänta tilldess man ber er aftaga bindeln“,
svarade hon.
</p>

<p>
“Och ni är säker på att man skall bedja mig derom?“
</p>

<p>
“Visst skall man bedja er aftaga bindeln.“
</p>

<p>
“Men hvem skall bedja mig?“
</p>

<p>
“Gif er till tåls ... det får ni nog se ... Kom nu,
monsieur!“
</p>

<p>
Det der “kom nu, monsieur!“ lät verkligen så jämmerligt,
att Armand verkligen kände sig underlig till mods.
</p>

<p>
“Den der damen maskerar icke blott sitt ansigte“, tänkte
han, “utan äfven en känsla, som hon ej är mäktig.“
</p>

<p>
Emellertid fick han icke lång tid på sig att tänka, ty
han kände sina begge fötter gunga på en elastisk matta, under
det hans sinnen nästan rusades af de paradisiska vällukterna
omkring honom.
</p>

<p>
“Glöm ej att bibehålla bindeln tilldess man befaller er
att aftaga den“, tillsade högt hans följeslagarinna, men denna
gång med en röst, som genom sitt uttryck af kall likgiltighet
stack betydligt af emot den förra tonarten både under
åkningen och promenaden.
</p>

<p>
Armand hörde henne aflägsna sig, han hörde en dörr
öppnas och tillslutas. Derefter blef det tyst som i en graf.
</p>

<p>
Armand stod orörlig på den plats, der han blifvit stäld,
stum och med sin bindel för ögonen. Ännu bad honom
ingen aftaga den. Hur länge borde han förblifva i denna
ställning?
</p>

<div class="chapter">

<h3 class="chapter" id="subchap-0-2-9">
<a id="page-138" class="pagenum" title="138"></a>
<span class="firstline">Nionde kapitlet.</span><br />
Från Nord till Söder.
</h3>

</div>

<p class="first">
<span class="firstchar">D</span><span class="postfirstchar">et</span> orörliga blinda tillståndet blef emellertid mycket pinsamt
för den unge mannen, helst de starka parfymerna och
den qväfvande hettan i rummet uppdrefvo blodet till hans
hufvud.
</p>

<p>
Det var derför nära att han vändt sig till ställets
okända guddom, för att begära sina ögon åter, då en röst
helt nära honom och klar som ett klockljud yttrade följande:
</p>

<p>
“Ni är en verklig riddare, unge man! ... utan att känna
er dam lyder ni blindt hennes befallningar ... Men ni är
pröfvad nog, och jag tillåter er att aftaga bindeln.“
</p>

<p>
Armand var ej sen att hörsamma denna befallning.
Men den förvirring, som vällukterna, hettan och bindeln
nyss tillskyndat honom, var ett intet emot den berusande
öfverraskning, hvilken bemäktigade sig hans hjerna vid den
syn, som nu mötte hans stirrande ögon.
</p>

<p>
Han befann sig midt i skötet af den utsöktaste österländska
prakt; men speglar, kronglas, väggens sidentapet och
mattans broderier fördunklades af den tafla, han hade framför
sig, och så nära ... så lycksaligt eller olycksaligt nära.
</p>

<p>
Midt framför honom och på icke mera än två alnars
afstånd höjde sig en mycket låg, men mycket bred soffa af
purpurschagg med små inväfda guldblommor, på hvars svällande
kuddar i halfhvilande ställning visade sig den förtrollande
gestalten af en ung qvinna i en drägt af svallande
spetsar och hvars hals och halfblottade barm genom sin
yppighet och bländande hvithet kunde förrycka äfven en son
af norden.
</p>

<p>
Den skönas nacke var omsluten af en fin hvit mössa,
hvars rikt veckade blonder helt och hållet betäckte hårfästet,
afundsjukt döljande hvarje lock, liksom behöfdes ej
denna del af de qvinliga behagen för att vinna segrar. Men
det var icke blott håret som hon ansett sig böra betäcka:
äfven ögonen, näsan och öfre halfvan af kindbenen doldes
under en halfmask af svart silkessammet. Således hade den
mönstrande blicken endast pannan, munnen och hakan med
<a id="page-139" class="pagenum" title="139"></a>
deras närmaste omgifningar att njuta af; men man kunde
verkligen vara belåten med hvad man redan såg, emedan
hvart och ett af de synliga partierna kunnat ensamt vara
nog för mången annan qvinnas behagsjuka.
</p>

<p>
Hvad som dessutom och i sin mån bidrog att förvirra
sonen af södern voro de små högvristade, i guldbroderade
tofflor infattade fötterna, hvilka lågo i kors öfver hvarandra
på en nedanför soffan stående pall, öfverdragen med hvit
atlas och garnerad med silfverfransar, samt de mjällhvita,
glänsande händerna, af hvilka den ena understödde den något
bakåtlutande nacken, under det att den andra hängde ned
öfver soffkanten, liksom den nyss blifvit neddragen af en
tillbedjande älskares läppar, men dröjde qvar derför att den
ännu icke blifvit tillbedd nog.
</p>

<p>
Men hvad som framför allt utgjorde, att vi så må uttrycka
oss, diademet på denna qvinnas tjusningsmakt var de
tvänne blixtar, som oupphörligen slungades fram ur sammetsmaskens
tvänne ögonhålor. Det var en farlig allt nedslående
eld, farligare kanske derför att den kom från ett batteri,
som var maskeradt.
</p>

<p>
Sirenen tycktes njuta af den unge mannens förlägenhet
och förvirring.
</p>

<p>
“Ack, hvilket vackert barn!“ sade hon för sig sjelf;
“han rodnar som en flicka ... men det klär honom oändligt
... Den qvinna, som i en kyss fångar upp denna rodnad,
måste få läppar af purpur, om de också förut varit bleka
som snö ... och den qvinna, som förut har nog af purpur,
måste få läppar af eld.“
</p>

<p>
“Monsieur!“ yttrade hon högt, “ni kommer från den
mörka aftonen och ni har nyss varit insvept i bindelns natt
... ni inträder hastigt i ett rikt upplyst rum och låter bindeln
falla ... hvad är då naturligare än att era ögon förbländas
och era sinnen förvirras? ... Men tag plats i fåtöljen
bredvid divanen här, så framt ni är för blyg att sätta er
på pallen bredvid mina fötter ... Ni blir på detta sätt fri
från ljuskronans skimmer, som plågar er, och får i stället
framför er mitt ansigte eller, rättare sagdt, min mask, som
icke bör kunna vara farlig. Tag plats här, stackars gosse!“
</p>

<p>
Armand Cambon rörde sig ej ur stället.
</p>

<p>
“Nej, madame!“ sade han; “det är ej det tvära ombytet
från aftonens mörker och bindelns natt till era rika
kronors ljus, som slagit mig med förvirring och förvåning
<a id="page-140" class="pagenum" title="140"></a>
... det är ni sjelf, madame, det är er oförlikneliga skönhet,
som bragt mig från mig sjelf, och likväl ... likväl ...“
</p>

<p>
“Men hvarför sätter ni er ej, min vän?“ frågade den
sköna; “hvarför afbryter ni den der nätta komplimangen till
mig med det der tråkiga: likväl, likväl?“
</p>

<p>
“Jag tänkte på att jag i afton upplefvat det underligaste
äfventyr i hela mitt lif“, sade Armand.
</p>

<p>
“Ni har icke lefvat länge än, unge man! ... men hvad
är det då ni finner så underligt?“
</p>

<p>
“Det är ju en maskerad från början till slut“, svarade
sonen af norden, ändtligen bemannande sig.
</p>

<p>
“Aha, ni tycker icke om svarta masker, min herre! ...
Men huru kan ni tala om slutet? Är ni mäktig än att
bedöma slutet?“ tillade hon med det mest förföriska leende,
som någonsin beherskat en qvinnas mun.
</p>

<p>
“Den som förde mig hit, var maskerad ... den som jag
kommer till, är maskerad“, fortfor Cambon i sin envishet.
</p>

<p>
“Vid Gud!“ utbrast damen, resande sig häftigt upp från
sin halfliggande ställning, “jag tror nästan att ni alvarsamt
fordrar en förklaring af mig! ... Men“, tillade hon något
saktmodigare, “ni är ett barn, alldeles obekant med verlden
... jag måste väl lära er, jag ... Men låt mig icke för fjerde
gången be er sitta!“
</p>

<p>
Hon gjorde dervid en rörelse med handen mot stolen.
Denna rörelse var oemotståndlig. Cambon satte sig.
</p>

<p>
“O himmel, hvad är det jag ser!“ utbrast masken, stirrande
på en af Cambons fickor.
</p>

<p>
Saken var den, att, vid det Armand tog plats i den
anvista fåtöljen, kom af en händelse kolfven till hans dubbel-terzerol
att framsticka.
</p>

<p>
“Ni har vapen på er! Ni nästan skrämmer mig!“ fortfor
hon, fixerande något misstänksamt sin gäst.
</p>

<p>
Stammande och rodnande förklarade Cambon, att i en
tid, då partierna stodo nästan väpnade mot hvarandra, hade
han, färdig att öfverlemna sig åt ett äfventyr, hvars verkliga
natur han icke bestämdt kunde känna, beväpnat sig för
att, i händelse af anfall, icke sakna medel till försvar.
</p>

<p>
“Sådan barnslighet!“ inföll den sköna; “gif mig er
terzerol!“
</p>

<p>
“Jag bör underrätta er att den är laddad och följaktligen
vådlig att handtera af en ovan hand.“
</p>

<p>
<a id="page-141" class="pagenum" title="141"></a>
“Så lägg bort den då, lägg den på bordet der! ...
Amors koger är ej gjordt för terzeroler.“
</p>

<p>
Cambon lade vapnet på bordet och återtog derefter sin
plats i fåtöljen.
</p>

<p>
“Ifrån första stunden jag såg er“, började sirenen, “föreföll
det mig som om ni icke tillhörde den klass er blus tillkännagaf ...
Hvem vet så noga hvad slags notabilitet ni kan
vara! ... Antingen är ni en röfvaranförare, från Gud vete
hvilka skogar, eller ock en prins på sidolinien ... ni vet att
vi ha god tillgång på sådana slags prinsar ... är det ej till
exempel allmänt bekant att Emile Girardin kunde kalla Ludvig
Filip för onkel och att redaktören af “La Presse“ skulle
kunna kyssa vår dygdiga prinsessa Adelaïde på hand och
ropa: Min mor, min ömma mor! gif mig ett rike, i stället
för en tidning, att styra!“
</p>

<p>
“Ah, ni är legitimist, madame!“ sade Cambon; “jag
kom med bindel för ögonen till en skön dam, hvars namn
jag ej har den äran att känna ... Låt mig också gå härifrån
med samma bindel, och jag skall ändå kunna säga, att jag
tillbragt denna afton i S:t-Germain.“
</p>

<p>
“Ni är mindre barn än jag trodde“, anmärkte damen
leende; “men hvaraf sluter ni till att jag är legitimist?“
</p>

<p>
“För några år sedan bar jag, på min principals anmodan,
en silfver-servis till en rik dam, som bodde vid Chaussée
d’Antin. Hon berättade mig, att grefven af Chambord, legitimisternes
pretendent, hvarken var son till hertigen af
Berry eller dess gemål, utan helt enkelt sonen till deras
kusk, och att hertiginnan, som sex veckor efter hertigens
mord föregafs vara i välsignadt tillstånd, upptagit detta barn
såsom hennes och hertigens eget, för att derigenom beröfva
republikanerne eller orleanisterne frukten af deras förmenta
stämplingar mot Bourbonska dynastien.“
</p>

<p>
“Hvilken nedrig osanning!“ ropade damen häftigt;
“men det är icke första gången jag hört den.“
</p>

<p>
“Det tror jag också, ty historien är mycket gammal,
och man har till och med skrifvit volymer derom ... Men vet
ni hvad jag svarade den rika damen i Chaussée d’Antin?“
</p>

<p>
“Ni tillrättavisade henne skarpt, icke sant?“
</p>

<p>
“Nej, jag sade till henne blott dessa ord: Ni är orleanist!
... och jag sade det af samma skäl som jag nyss sade
till er: Ni är legitimist!“
</p>

<p>
<a id="page-142" class="pagenum" title="142"></a>
“Och ni är diplomat, min herre! ... Men till hvilken
af de begge historierna sätter ni det största förtroendet, om
jag får fråga?“
</p>

<p>
“Madame, jag är republikan!“ svarade Cambon med
värma; “jag bekymrar mig föga om de skandaler, som den
ena kungliga grenen skakar ned öfver den andra ... I mina
ögon äro alla prinsar lika oäkta, när frågan gäller att leda
ett folks öden, när frågan är att styra ett land!“
</p>

<p>
“Ah! ni är verkligen sublim till och med i er villfarelse!“
utlät sig den sköna, i det hon eldigt tryckte hans
hand.
</p>

<p>
Sonen af södern kände hela sin varelse brinna under
denna handtryckning; men han drog ej sin hand tillbaka.
Det är förvånande hvad man i söder lätt vänjer sig vid den
allra starkaste hetta.
</p>

<p>
“Men för all del“, återtog hon, “låtom oss lemna politiken!
den är för qvinnans boudoir hvad nordanvinden är
för blomsterrabatten ... Ni yttrade nyss något missnöje med
den maskerad man bjudit er på, och jag lofvade er en förklaring
... Lyssna med uppmärksamhet, ty jag bedyrar er,
min vän, att det icke är många jag skulle bevärdiga med
en förklaring öfver mitt handlingssätt.“
</p>

<p>
“Jag är mycket tacksam för er godhet“, sade Cambon
med sammanpressad andedrägt, ty den der handen, den der
lilla mjuka handen blef allt varmare och varmare.
</p>

<p>
“När ett fruntimmer fäster en mask vid sitt ansigte“,
började hon, “är det antingen derför att hon vill dölja fula
anletsdrag, eller också för inre, ehuru kanske ännu vigtigare
skäl ... För att lugna er, ber jag er vara öfvertygad om att
det förra här icke är förhållandet“, tillade hon med ett
leende nog mäktigt att öfvertyga den störste tviflare; “det
beror af er sjelf, huruvida ni i en framtid, hvilken kanske
icke är så långt aflägsen, får se det ansigte, som nu nödgas
dölja sig för er.“
</p>

<p>
Hon gaf i detsamma den unge mannen en blick, som
satte både hjerta och hjerna i lågor.
</p>

<p>
“Derför till de andra vigtigare skälen“, började hon
ånyo; “ni kunde kanske klandra mig för många saker, men
ni skall ej klandra mig för brist på uppriktighet ... Ni är
ett naturens barn ... jag vill också söka vara naturlig ...
Jag råkade en gång händelsevis att möta er, att se er ...“
</p>

<p>
“Jag vet det“, inföll Armand leende.
</p>

<p>
<a id="page-143" class="pagenum" title="143"></a>
“Ni vet det? ... ni skulle veta det! ... omöjligt!“ ropade
damen med synbar förvåning.
</p>

<p>
“Ja, jag vet det, emedan det var vid samma tillfälle
som jag första gången hade äran att se er.“
</p>

<p>
“Ännu en gång, det är omöjligt! ... Vid hvilket tillfälle
skulle det ha varit?“
</p>

<p>
“I Jardin des Plantes ... var det ej så?“
</p>

<p>
“I Jardin des Plantes! ... när?“
</p>

<p>
“För omkring åtta dagar sedan.“
</p>

<p>
“Jag har på fyra år icke varit i Jardin des Plantes.“
</p>

<p>
“Icke på fyra år! ... således icke heller för åtta dagar
sedan?“
</p>

<p>
“Nej, monsieur!“ bedyrade damen med ett uttryck af
fullkomlig sannfärdighet.
</p>

<p>
Cambon stirrade förbluffad på sammetsmasken.
</p>

<p>
Skulle det då icke vara Jardin des Plantes? icke vara
S:t-Germain? ... Vore det kanske i stället Place de la Bastille?
vore det kanske S:t-Honoré?
</p>

<p>
Nej, Place de la Bastille har icke så brännande svarta
ögon. S:t-Honoré har icke så yppiga förföriska former. Den
stolta Juli-kolonnen är bara sexton år. Den stolta, om ej
stoltare, Vendôme-kolonnen är mycket äldre.
</p>

<p>
Men om det hvarken är den ena eller den andra, hvem
är då den tredje?
</p>

<p>
“I himlens namn, hvem är ni då?“ frågade sonen af
norden, i det han våldsamt lösgjorde sin hand och temligen
oartigt steg upp från stolen.
</p>

<p>
Armand Cambon, som ditintills trott sig gästa hos damen
i Jardin des Plantes, men nu fann sig vara hos ett
fullkomligt obekant fruntimmer, hvars brinnande blickar,
skjutande fram ur de begge hålorna på den svarta masken,
som till mer än hälften betäckte hennes ansigte, gåfvo åt
hela hennes gestalt ett demoniskt uttryck, Armand Cambon,
säga vi, kunde nu icke lösgöra sig från den tanken att han
befann sig i närheten af ett ondt väsende, hvars farliga välde
måste bekämpas med helt andra vapen än dolken och terzerolen.
Med ett ord, sonen af norden blef spökrädd för första
gången i sitt lif.
</p>

<p>
“Tyst tilldess jag slutat!“ befallde damen med Junos
stränghet på Venus’ mun; “ni rycker undan er hand och
ni flyr mig! ... Ni är mindre än ett barn, ty ni är en dåre
... ni är mindre än en dåre, ty ni är en man utan mod.“
</p>

<p>
<a id="page-144" class="pagenum" title="144"></a>
Hade hon då läst i hans tankar?
</p>

<p>
Armand sökte samla sin kraft till en trotsigt utmanande
blick. Men han misslyckades. Han stod ännu under inflytande
af demonen. Ännu tillhörde han mera södern än
norden.
</p>

<p>
“Jag såg er“, återtog sirenen efter en stunds tystnad,
“jag tyckte om er manliga kraftfulla hållning, ert ädla själfulla
ansigte ... Er drägt röjde en arbetare, men det sätt,
hvarpå ni bar den, var ej en mans ur hopen ... Jag ansåg
er förtjena ett bättre öde och jag ville öfverhopa er med
hvad jag, med hvad alla andra mena med lycka, ty jag var
mätt på alla dessa betitlade och dekorerade afgudadyrkare,
hvilkas hela företräde ofta endast är ett verk af skräddarens
eller perukmakarens konst ... Med ett ord, jag ville ha en
man efter mitt sinne, en man oförderfvad till själ och kropp,
en man som, i utbyte mot den lycka jag bjudit honom,
skänkte mig sin tacksamhet, sin hela tillgifvenhet ... Men
innan jag handlade, ville jag pröfva, ty jag borde icke göra
mig skyldig till ett misstag, som skulle visa mig löjlig i
verldens ögon; jag ville icke, i händelse af någon skrytsam
fåfänga å er sida, blottställa mig för ert och era kamraters
grin ... Deraf, min herre, dessa försigtighetsmått, deraf denna
svarta mask, som ni ej kan tåla, emedan den lemnar er utan
vapen emot mig!“
</p>

<p>
Under detta tal hade den vredgade Juno rest sig från
sin guldbroderade char och kastat öfver sina snöhvita skuldror
en blå silkesmantel. Hon gjorde rätt deruti, ty hvarför
räcka olympens pokal åt en mun, som aldrig ännu känt någon
törst efter olympens nektar!
</p>

<p>
“Vi hafva begge misstagit oss“, återtog hon med detta
leende, som den vid segrar vana aldrig uraktlåter, icke ens
i det ögonblick hon besegras; “ni, då ni ryckte handen från
er lycka; jag, när jag spilde dess droppar på en ofruktbar
jord ... Nu har ni förstått mig, och nu kan ni gå ... Jag
har sett ert ansigte, men jag skall tiga ... ni har icke sett
mitt, och ni skall också tiga.“
</p>

<p>
“Och om jag äfven hade sett ert ansigte“, sade sonen
af norden med en obeskrifligt mild stämma, ty den kom
från det mildaste hjerta, “skulle jag ändå ha tegat och dött
med min hemlighet.“
</p>

<p>
Han hade mot sin vilja blifvit rörd af hennes öppna
oförbehållsamma bekännelse, kanske också något smickrad
<a id="page-145" class="pagenum" title="145"></a>
deraf, ty hvilken karl i söder eller i nord känner sig icke
smickrad af att höra sitt beröm från så sköna läppar?
</p>

<p>
“Jag tror er, liksom jag tror alla andra“, yttrade demonen
med ett löje hälften bitterhet, hälften hån; “men
emellertid har ni er frihet åter ... vagnen, som förde er hit,
väntar att föra er tillbaka.“
</p>

<p>
“Ni är mycket god som bjuder mig på att åka“, svarade
Armand, som kände sin egenkärlek något sårad af denna
direkta visning på dörren; “men“, tillade han, kastande sina
blickar omkring i rummet, “men ...“
</p>

<p>
“Hvad söker ni?“ frågade den numera föga gästvänliga
värdinnan.
</p>

<p>
“Bindeln“, svarade sonen af norden ... “Ah, der är
den.“
</p>

<p>
“Men, det är sannt, jag har besvärat er för en hel afton“,
sade hon, “jag har kanske ryckt er från ert arbete
och derigenom tillskyndat er en förlust, som jag icke gerna
vill ha på mitt samvete. Hvad kan jag göra för er? ...
Säg mig uppriktigt hvad ni önskar.“
</p>

<p>
“Jag önskar att ni är god och låter det fruntimmer,
som förde mig in, äfven ledsaga mig ut, ty det är svårt att
med förbundna ögon gå utför trappor och öfver broar ...
Det är klart, att jag måste gå såsom jag kommit, ty, oaktadt
min försäkran att bevara er hemlighet, skulle ni likväl icke
tro mig ... och om ni också trodde mig, så är ändå alltid
vissheten bättre än tron.“
</p>

<p>
“Jag tackar er för denna granlagenhet ... Men ni skall
emottaga denna lilla ring såsom ett minne af den besynnerligaste
maskerad i er lefnad.“
</p>

<p>
Dervid drog hon från sitt finger en diamantring af högt
värde.
</p>

<p>
Armand nalkades den sköna daman; men, i stället för
att taga den dyrbara presenten, sköt han artigt tillbaka den
fina handen och sade:
</p>

<p>
“Ni skall icke gifva mig denna ring, ty ni kunde i en
framtid få olägenhet deraf ... Om också ingen af dem, jag är
i beröring med, vet att den suttit på ert vackra finger, så
skulle man ändå undra hvarifrån jag bekommit den ... Tiden
är verkligen så beskaffad, att den arbetare, som har mera
än sitt tarfliga bröd, nästan betraktas såsom en misstänkt
<a id="page-146" class="pagenum" title="146"></a>
person ... Men deremot är jag säker på, att ni utan fruktan
kan emottaga något af mig.“
</p>

<p>
“Af er?“ utropade damen högeligen förvånad.
</p>

<p>
“Ja, jag till och med tror att ni med största nöje skall
emottaga min gåfva“, sade Cambon leende.
</p>

<p>
“Och denna gåfva är?“
</p>

<p>
“Detta lilla vackra papper“, svarade han, räckande henne
den bekanta rosenbiljetten.
</p>

<p>
“Ah!“
</p>

<p>
Hennes hand flög till biljetten, omfattande den, men
flög icke med samma hastighet tillbaka, ty hennes lillfinger
hade vidrört den unge mannens hand.
</p>

<p>
“Jag tackar er, ja, jag tackar er!“ sade hon halfhviskande,
och tillade derefter för sig sjelf: “Hvilken karakter!
hvilket hjerta! ... och hvilken skada! hvilken förlust!“
</p>

<p>
“Och nu taga mina ögon godnatt af er“, yttrade sonen
af norden, hopvikande sidenduken till formen af en bindel,
för att knyta den för ögonen.
</p>

<p>
“Men huru kom det sig“, började ånyo damen med masken,
sedan hon flyktigt genomögnat biljetten, “att ni, på
blotta erhållandet af en biljett utan underskrift och känd stil,
likväl instälde er till mötet?“
</p>

<p>
“Jag trodde att biljetten var från damen i Jardin des
Plantes“, svarade Armand.
</p>

<p>
Det hade några minuter varit temligen dunkelt i sammetsmaskens
ögonhålor; men nu började det blixtra derifrån
med samma liflighet som förr.
</p>

<p>
“Den der damen i Jardin des Plantes sysselsatte er
då så mycket? ... hon var då mycket förtjusande den der
damen?“
</p>

<p>
“Visserligen var hon förtjusande, men ...“
</p>

<p>
“Hon var också icke maskerad såsom jag“, inföll den
sköna skrattande.
</p>

<p>
Det är obegripligt med hvilken lätthet en qvinna kan
öfverhoppa det vida svalget mellan vreden och mildheten,
mellan sorgen och glädjen.
</p>

<p>
“Det var icke det jag ville säga“, yttrade sonen af norden,
“det var minst på hennes skönhet jag tänkte, när jag,
i den öfvertygelsen att hon skrifvit biljetten, gick för att
träffa henne.“
</p>

<p>
“Hvarpå tänkte ni då?“ frågade damen, hejdande sin
munterhet, ty återigen led skönheten ett nederlag.
</p>

<p>
<a id="page-147" class="pagenum" title="147"></a>
“Jag tänkte begagna tillfället för att varna henne ...“
</p>

<p>
“För hvad?“
</p>

<p>
“För en stor fara, som sväfvar öfver hennes hufvud.“
</p>

<p>
“För en fara, säger ni?“ frågade damen, tagande ett
steg fram på golfvet.
</p>

<p>
“Ja, för en stor fara, som jag sade.“
</p>

<p>
“Och som skulle hota ...“
</p>

<p>
“Som hotar min dam i Jardin des Plantes.“
</p>

<p>
“Hvem hotar henne? hvarför hotas hon? och hvaruti
består denna fara?“
</p>

<p>
Dessa frågor, nästan på en gång gjorda, röjde vida mer
än vanlig nyfikenhet. Också kunde Cambon icke underlåta
att ånyo fästa ett par ifrigt forskande blickar på sin värdinna.
</p>

<p>
“Ni vill icke säga hvaruti denna fara består?“ fortfor
hon med förökad häftighet.
</p>

<p>
Armand teg, ty han var i denna stund mera öga
än öra.
</p>

<p>
“Denna fara är då helt ny?“ återtog hon.
</p>

<p>
“Nej, den är gammal ... den är redan af två års ålder.“
</p>

<p>
“Två år, säger ni? ... Och hon är likväl i okunnighet
derom, efter hvad ni påstår?“
</p>

<p>
“Ja, det var först för åtta dagar sedan som den började
stiga från plan till verklighet.“
</p>

<p>
“Åtta dagar? ... Och det var i Jardin des Plantes som
den först började bli verklig?“
</p>

<p>
“Ja.“
</p>

<p>
“Men det är er skyldighet, min herre! ... ni måste säga
mig allt!“
</p>

<p>
“Ja, jag måste det“, medgaf ändtligen Cambon; “jag
måste det, när jag en gång träffar henne.“
</p>

<p>
“Men om det var, som ni säger, för åtta dagar sedan
som faran började, hvarför har ni icke redan underrättat
henne derom?“
</p>

<p>
“Jag känner hvarken hennes namn eller bostad ... Jag
bedyrar att ingen dag sedan dess gått förbi som jag icke
varit gripen af den djupaste oro öfver hennes öde ... Jag
har ströfvat omkring öfverallt, jag har besökt de offentliga
promenaderna, har sprungit fram och tillbaka genom passagerna,
men utan resultat ... Döm då om min glädje, när jag
fick den der biljetten, ty jag tog för gifvet att det var hon
som skrifvit den.“
</p>

<p>
“Hvarför tog ni det för gifvet?“
</p>

<p>
<a id="page-148" class="pagenum" title="148"></a>
Detta var en svår fråga att besvara. Han kunde icke
påstå att svarta ögon äro mera benägna för hemliga möten
än de blå. Icke heller vågade han säga, att de voro tacksammare,
ty derigenom skulle han ju låta påskina att han
väntade sig någon tacksamhet. Men alltid hittar man på
något.
</p>

<p>
“Jag trodde“, svarade ändtligen Cambon, “att damen i
Jardin des Plantes skulle vara nyfiken att veta, hvarför man
ställer hämnden till lejonet, i stället för till himlen.“
</p>

<p>
“Lejonet! ... O min gud, det var då ... Och ni vill icke
säga mig det minsta?“
</p>

<p>
“Jag har redan sagt för mycket.“
</p>

<p>
“För mycket, säger ni?“
</p>

<p>
“Emedan det endast rör det fruntimmer, hvarom frågan
är ... emedan det är hon sjelf som är orsaken till hvad som
händt och kanske kommer att hända.“
</p>

<p>
“Hon sjelf!“ ropade Cambons värdinna oroligt och i synbar
strid med sig sjelf.
</p>

<p>
“Emedan det är hon som genom sin grymhet ...“
</p>

<p>
“Grymhet?“
</p>

<p>
“Ja, genom sin egen grymhet uppdrifvit det moln, som
tänder blixten öfver hennes hufvud!“
</p>

<p>
“Och ni yppar ingenting för mig?“
</p>

<p>
“Ingenting för er“, svarade sonen af norden.
</p>

<p>
“Menniska, ni gör mig vansinnig!“ mera skrek än talade
den maskerade, som — icke längre var maskerad.
</p>

<p>
Den svarta sammetsmasken, ögonblickligen sliten från
de gracer den nyss dolt, kastades längst bort åt sidan af rummet
och föll öfver det gyllene bordets marmorskifva, betäckande
nu vid sitt fall en liten grupp af Sèvres-porslin, föreställande
mytens trenne dansande gracer. Huru orätt derför
att påstå, det masken förnämligast är till för att dölja det
fula och att den derför blifvit uppfunnen af någon barmhertig
tröstare eller också af någon köpman, som spekulerat
på majoritetens kassa! Snarare skulle vi tro, att den är en
uppfinning i afsigt att med aningens finare färgstoft förhöja
det sköna i verkligheten. Och om så är, då har masken
— icke sin uppfinnare, utan sin uppfinnarinna.
</p>

<p>
“Ah! jag anade ändå att det var ni!“ utbrast Armand
i högsta glädje, ty i stället för den fruktade demonen, såg
han nu ett bekant ansigte och dertill, på köpet, hvilket
ansigte!
</p>

<p>
<a id="page-149" class="pagenum" title="149"></a>
“Jag har beröfvat mig mitt enda skydd“, sade damen i
Jardin des Plantes med svag och nästan ångerfull stämma;
“och från detta ögonblick är det blott på er heder som mitt
rykte hvilar.“
</p>

<p>
“Och det hvilar säkert“, försäkrade sonen af norden,
närmande sig soffan och fattande den skönas hand; “ni kan
lita på mig som en syster på sin bror ... Och ni skall förlåta
mig, om de ord jag nyss fälde voro för hårda, för
stränga.“
</p>

<p>
“Ni är en ädel man!“ hviskade damen, lutande sitt
hufvud mot Armands skuldra och läggande sin lediga arm
om hans hals, troligtvis derför att hon, skakad af den häftiga
sinnesrörelsen, kände sig behöfva ett stöd för tillfället,
eller kanske också för att visa till hvilken grad en qvinna
kan glömma och förlåta.
</p>

<p>
Men man behöfver icke stå, när man har divan och
fåtölj. Värdinnan intog den förra och gästen den sednare.
Men ingen artig värdinna sitter sjelf i soffan och bjuder
gästen en stol. Också bad hon genast sin gäst lemna fåtöljen
för att intaga — icke soffan, som visserligen hade varit
artigt, utan den lilla silfverpallen, hvilket var icke blott artigare,
utan äfven förtroligare. Den sköna icke blott bad,
utan ock hjelpte sin gäst att flytta, och denne flyttade gerna,
emedan fåtöljen var för mjuk och varm att sitta uti.
</p>

<p>
Men hvad som än värre var, han flyttade på samma
gång helt och hållet från norden till södern.
</p>

<p>
“Hertiginnan de Vallière hade en konung vid sina fötter“,
började nu den omaskerade, sedan placeringen blifvit sådan
hon önskade; “men jag har en republikan, jag ... dock skulle
jag icke vilja bortbyta republikanen mot konungen.“
</p>

<p>
Pretendenten, den guddomlige i Wiesbaden, hade bestämdt
fått slag, om han hört dessa gudlösa ord, han som icke har
råd att förlora en enda af sina erkeänglar.
</p>

<p>
Sådana ord kunde deremot icke annat än smeka Cambons
öra, ty dels är det ovanligt att en legitimist sätter republikanen
framför konungen, dels också är det möjligt, att
en republikan, ehuru han icke tycker om konungar, likväl
finner sig ganska smickrad af att jemföras med dem. Fåfängan
spelar en stor roll här i verlden och ingalunda den
minsta i Frankrike. Hvem vet dessutom om det ej slutligen
kunde lyckas den hederlige republikanen att vända om denna
legitimist, som säkert är lika mäktig som skön, och göra
<a id="page-150" class="pagenum" title="150"></a>
henne till en af yttersta venstern. Hvilken seger då för den
goda saken?
</p>

<p>
Också tryckte Armand den tacksammaste kyss på den
skönaste hand i verlden. Men han satt på pallen der, icke
allenast för att visa sin tacksamhet, utan äfven för att
berätta, och, ehuru opåmind, började han ändtligen sin berättelse.
</p>

<p>
Först redogjorde han för Hvita Björnens försåt i Jardin
des Plantes mot den stolta damen i hermelinsmanteln. Sedan
gick han de tvänne åren tillbaka. När han kom till
uppträdet emellan den förnäma damen, tvätterskan och hunden,
fixerade han skarpt sin dam i soffan. Han behöfde
icke mycket anstränga sina ögon, ty hon, som han fixerade,
hade sitt ansigte nästan invid hans, naturligtvis för att bättre
kunna höra hans berättelse. Han syntes emellertid belåten
med sin forskning, ty ehuru den sköna i början icke erinrade
sig den fatala händelsen, emedan hon uppehållit sig de två
åren i Italien, hvarifrån hon nyligen återkommit, röjde hon
likväl, när hon väl kommit till full visshet derom, ett sådant
deltagande och en sådan ånger öfver hvad som händt, att
Armand, som aldrig väntat sig någon välvilja af de förnäma
mot de låga, verkligen rördes djupt deraf.
</p>

<p>
Hvad skulle den sköna icke hafva velat gifva, om allt
detta varit ogjordt? Men som det gjorda icke kunde ändras,
ville hon åtminstone gifva en summa pengar till en lysande
grafvård öfver den stackars Madelone, och en ännu större
summa till ett ide åt Hvita Björnen, och gud vete icke allt
hvad den nya Magdalena ville gifva!
</p>

<p>
“Men om han icke nöjer sig med hvad jag nu vill göra
för honom?“ frågade hon slutligen.
</p>

<p>
“Han måste det“, svarade Cambon; “jag skall tala med
honom, och min far skall äfven tala med honom.“
</p>

<p>
“Men om han icke följer era råd ... Ni har ju sjelf,
min ädle vän, beskrifvit honom såsom en af de oförsonligaste
menniskor på jorden ... Det är ju förfärligt att ständigt veta
sig vara i fara för ett sådant vilddjur! ... Men borde man
icke angifva saken för polisen?“
</p>

<p>
“Hvad tror ni väl att polisen kunde uträtta i denna
sak?“
</p>

<p>
“Den kunde ha ett vaksamt öga på den elaka menniskan.“
</p>

<p>
“Ingen har så lätt för att bedraga polisen som han.“
</p>

<p>
<a id="page-151" class="pagenum" title="151"></a>
“Då borde man låta arrestera honom ... ingenting skall
bli mig lättare än att få en polis-order utfärdad.“
</p>

<p>
“Men han har ju ännu icke gjort er något ondt?“ invände
Cambon, och denna invändning erinrade något om
norden.
</p>

<p>
“Ni vill då att jag skall vänta tilldess han verkligen
gjort det?“ anmärkte hon ganska riktigt.
</p>

<p>
“Men jag har ju sagt er att jag skall ställa allt till rätta
... Det ligger mycken makt i den der minnesvården på Madelones
graf ... det skall blidka honom, det är jag säker om.“
</p>

<p>
“Men om han icke låter blidka sig? ... Nej, det säkraste
är att genast låta fängsla honom.“
</p>

<p>
“Men betänk då, att han är min fars gamle vän, att
han äfven varit min allt sedan barndomen.“
</p>

<p>
“Då måste jag resa från Paris ... ni vill då, Armand,
att jag skall öfvergifva Paris?“
</p>

<p>
“Ni skulle lemna Paris för det ... Nej, nej! jag skall
nog vaka öfver er jag, och så länge jag finns ...“
</p>

<p>
“Men ni skall icke alltid vara mig så nära ... Ack jo,
ni måste det ... Ni, som räddat mig från det ena vilddjuret,
skall äfven befria mig från det andra ... Ja, från denna
stund ... O min gud!“
</p>

<p>
Den skönaste bland qvinnor var i detta ögonblick äfven
den oroligaste, och hvem kan undra derpå? Det gälde ju
hennes lif, ja, än mer, det gälde hennes skönhet, ty det var
egentligen den som Hvita Björnen hotade. Kan man då undra
på att hon i sin ångest, knytande de runda armarne
kring den unge mannens hals, tryckte hans hufvud hårdt
intill en barm, af oron uppjagad i de våldsammaste vågor.
</p>

<p>
“Hädanefter får ni ej lemna mig!“ svärmade hon, läggande
sin brinnande kind på Armands förut glödheta hjessa;
“och ni kan det icke, ty ni skall älska mig, liksom jag älskar
er! ... det är endast vällust, en salighet att veta sig
vara älskad af dig!“
</p>

<p>
Då, och liksom af en händelse, föll den fina spetsmössan
från detta sköna, oroliga hufvud, och ett svall af rika
lockar flödade ned öfver Armands varma anlete, liksom en
natt i södern faller ned öfver dagen i det ögonblick denne
njuter som mest af himmelens glöd, rosornas prakt och hafvets
oroliga vågor.
</p>

<p>
Men långt ifrån att fly denna natt, flyr man i stället
till den så gerna; ty i vecken af dess hemlighetsfulla mantel
<a id="page-152" class="pagenum" title="152"></a>
möter man orons beherskare, hvilans sötma och drömmarnes
brokiga verld; man glömmer att dagen funnits, att
dagen kommer; man har nog af tystnaden, stjernorna och
drömmen.
</p>

<p>
På silfverpallen sutto nu hvarken sonen af södern eller
sonen af norden. O gudar! skall då pallen, boudoirernas
lägsta möbel, alltid vara öfversta steget till gudinnans char!
Och skall denna char, som evigt glänser af gudinnans skönhet,
aldrig få stråla af gudinnans dygd! Och slutligen, skall
det då aldrig finnas någon manlig arm nog mäktig att hejda
det mot solen skenande spannet, innan det blir för sent,
innan ögat blir stunget af solens stråle och hjernan förbränd
af dess eld!
</p>

<p>
Nej! Josef tillhör gamla testamentets tider. Men en
mild guddom, som icke vill att nya testamentet skall sakna
sin, nalkas i hög tid den nya madame Potifars dörr och ropar
derigenom med en qvinnas stämma:
</p>

<p>
“Madame! madame!“
</p>

<p>
Kabinettets sköna herskarinna spritter upp lik en yrvaken
och, kastande för andra gängen silkesmanteln kring sammetsskuldran,
flyger hon till dörren.
</p>

<p>
“Madame! Hertigen!“ ropar samma röst.
</p>

<p>
“Hertigen!“ upprepar damen innanför.
</p>

<p>
“Ja, han vill på ögonblicket tala med markisinnan.“
</p>

<p>
“Sade du ej att jag icke tar emot?“
</p>

<p>
“Jag sade till och med att madame åkt ut.“
</p>

<p>
“Men?“
</p>

<p>
“Men han trodde det ej ... hertigen har kommit trädgårdsvägen
och sett vagnen, som håller der.“
</p>

<p>
“Hvem bad honom komma trädgårdsvägen?“
</p>

<p>
“Hertigen säger sig komma för att få muntligt svar på
den der biljetten han skickade markisinnan för två timmar
sedan.“
</p>

<p>
“Ah, det var sannt, den der biljetten ... ja, jag vet.“
</p>

<p>
“Det skulle vara mycket angeläget.“
</p>

<p>
“Ja, jag kommer ihåg.“
</p>

<p>
“Hvad skall jag svara hertigen?“
</p>

<p>
“Bed hertigen vänta mig i salongen ... Kom sedan tillbaka
... fort!“
</p>

<p>
Damen med silkesmanteln vände sig derefter från dörren
med högra pekfingret på sin mun, synbart försjunken i
djupa tankar.
</p>

<p>
<a id="page-153" class="pagenum" title="153"></a>
Sonen af södern, som, under det ofvananförda korta
samtal fördes, stått bredvid det förgylda bordet och med handen
på marmorskifvan, betraktade oroligt sin värdinna.
</p>

<p>
“Ni har ingenting att frukta, min vän!“ sade hon småleende
emot honom.
</p>

<p>
“Jag är orolig blott för er skull, madame!“ yttrade
Armand.
</p>

<p>
“Enfaldiga barn!“ svarade hon.
</p>

<p>
I detsamma hördes en knackning på samma dörr.
</p>

<p>
“Det är jag, madame!“ ljöd utanför samma röst som
nyss; “hertigen väntar i salongen.“
</p>

<p>
Damen närmade sig dörren och vidrörde en rigel, hvarefter
dörren öppnades och ett fruntimmer inträdde, i hvilket
Cambon igenkände sin ledsagerska.
</p>

<p>
“Har du haft masken på dig inför hertigen?“ frågade
ställets herskarinna.
</p>

<p>
“Nej, jag tog den på, nu när jag gick in, ty jag trodde
att ...“
</p>

<p>
“Det är onödigt, Denise; vi äro begge förrådda, som du
ser“, sade hon skrattande.
</p>

<p>
Denise demaskerade sig, så att Cambon äfven hade för
sina ögon det andra fruntimret i Jardin des Plantes.
</p>

<p>
“Du säger till att man spänner från hästarne!“
</p>

<p>
“Monsieur Armand åker då icke?“ frågade Denise med
en röst som föreföll Armand något sväfvande.
</p>

<p>
“Nej, och monsieur Armand går icke heller, ty han
superar hos mig.“
</p>

<p>
“Har madame något vidare att befalla?“ frågade Denise
knappast hörbart.
</p>

<p>
“Nej.“
</p>

<p>
Denise gjorde en djup nigning och aflägsnade sig mycket
blek om kinden.
</p>

<p>
Derefter närmade sig den förtrollande värdinnan sin gäst,
som knappast hörde eller såg.
</p>

<p>
“Och hvad tror ni dens öde blir, som hvarken går eller
åker?“ frågade hon honom.
</p>

<p>
Armand svarade icke. Han kunde blott le såsom den
lycklige ler.
</p>

<p>
“Kom!“ befalde herskarinnan, hvarefter hon, fattande
hans hand, förde honom genom en blinddörr in i ett annat
rum, vida grannare och betydelsefullare än det förra, ty det
<a id="page-154" class="pagenum" title="154"></a>
var samma boudoir, som vi uti en föregående tableau vivant
visat läsaren, medan vår hjelte var på väg till Bicêtre.
</p>

<p>
“Jo, min vän“, afgaf den sköna sjelf till svar, “hans
öde blir att stanna här, medan jag i salongen afskedar en
hertig.“
</p>

<p>
“Markisinna!“ stammade Armand, förande hennes begge
händer till sina läppar.
</p>

<p>
“Inför verlden är jag markisinnan Eulalie d’Estelle“,
svarade hon, “men endast Eulalie för er, för dig ... Ni skall
bli lycklig, älskade barn! ... ni skall få se.“
</p>

<p>
Markisinnan Eulalie d’Estelle kysste guld- och silfverarbetaren
Armand Cambon, hvarefter hon försvann genom
blinddörren.
</p>

<p>
Denna kyss gifven i Ludvig XV:s dagar, och markisinnan
Eulalie d’Estelle skulle blifvit brännmärkt; samma kyss
gifven under skräck-regeringens tid, och guldarbetaren Armand
Cambon skulle blifvit guillotinerad. När ytterligheterna
möta och nöta hvarandra, tager menskligheten ut sin rätt.
Har man icke vunnit annat på den första franska revolutionen,
så har man åtminstone vunnit det, att man kan kyssas
utan att först behöfva rådfråga stamträden.
</p>

<div class="chapter">

<h3 class="chapter" id="subchap-0-2-10">
<span class="firstline">Tionde kapitlet.</span><br />
Tillbaka från Söder till Nord.
</h3>

</div>

<p class="first">
<span class="firstchar">S</span><span class="postfirstchar">onen</span> af södern var nu allena. Han sökte draga ett djupt
andetag, ty det var längesedan han ordentligt fått andas ut.
Han gned sina ögon med fingerspetsarne, ty det var längesedan
han kunde se klart framför sig. Men allt förgäfves.
Han liknade en drucken, som med skum blick och darrande
hand famlar efter det sista glaset, rädd att stupa, innan
droppen blifvit tömd.
</p>

<p>
Allt hvaraf han nu omgafs, var icke heller ämnadt att
göra honom nykter. Boudoiren var visserligen icke på långt
när så rikt upplyst som kabinettet, ty endast ett ljus af rosenfärgad
spermaceti brann i midten af den stora kristallkronan.
<a id="page-155" class="pagenum" title="155"></a>
Men derigenom fick hela rummet ett högst underligt
och hemlighetsfullt utseende, ty från takets medelpunkt,
hvaruti fästade sig den förgylda bronshand, som uppbar sjelfva
kronan, utgingo, liksom radier, de många fina skuggorna af
de gyllene band eller trådar af brons, hvilka med sina påträdda
facetterade kristallkulor uppburo de horisontela kristallbanden
af kronans nedre del. Skuggorna tecknade sig först
på taket, hvarefter de, brytande sig i räta vinklar, vid taklisten
och borderna, spredo sig ned utför de ljusblå sidenväggarne
samt öfver de invid dessa stående möbler tilldess de,
ånyo brytande sig nedanför panelen, löpte från alla fyra sidorna
öfver golfvets brokiga matta och slutligen förenade sig
i en stor tät krans, afbildad på mattan midt under kronans
gyllene kupa.
</p>

<p>
Boudoiren, sålunda af dessa skugg-radier griljerad, liknade
en stor, konstigt arbetad fängelsebur, mellan hvars svarta
galler framtindrade ett brokigt virrvarr af tyllspetsar och
sidendamast, af silfver och guld i alla möjliga brytningar
och vidunderliga former.
</p>

<p>
Allt röjde vällust, men också bojor; allt påminde om
paradiset, men också om ormens gift; allt bebådade njutningen,
men också döden.
</p>

<p>
Armand var en ny Ulysses i Kalypsos grotta, med den
skilnaden att Armand saknade styrka att lemna sin; ja, icke
ens hågen dertill hade ännu vaknat hos honom.
</p>

<p>
Armand sökte, för att hemta sig, kasta en granskande
kännarblick på de guld- och silfverarbeten, hvarunder toalettbordet
dignade; men på silfverlocket af hvarje ask, vid guldproppen
till hvarje kristallflaska såg han sirenens hvita fina
fingrar, som han nyss slutit i sin hand och bränt med sina
läppar till underpant af evigt slafveri. Han närmade sig den
gyllene estraden, hvarpå sängen hvilade, för att öfvertyga
sig om att denna krona bland möbler icke var af underbarare
egenskap än alla andra af samma slag; men det första
han drog undan den hvita silkesbefransade muslinsgardinen,
studsade han, ty han tyckte sig i halfdunklet midt emot
möta ett lefvande ansigte, som stirrade emot honom från
sängens inre, och när han förvånad blickade upp mot sänghimmeln
mötte han samma ansigte, samma stirrande blick.
</p>

<p>
Öfvertygad likväl att sängens spegelvägg och spegeltak
endast återgifvit hans egen bild, dunkelt framstäld genom
skuggallret, tryckte han med handen på sidenbädden, hvars
<a id="page-156" class="pagenum" title="156"></a>
svällande yta snart gaf efter för den. Han såg sin hand
sjunka; men icke blott handen. Hela hans yttre och inre
menniska följde med, hans planer för framtiden, faderns bild
och moderns minne, hela hans fosterlandskärlek, hela hans
ära, allt sjönk ned i den mjuka silkesgrafven och kunde icke
stiga upp igen, ty skuggallret, som betäckte graföppningen,
förvandlade sig småningom till verklighet, förvandlade sig till
galler af jern, dem samvetsqvalen smidt och ingen ånger förmådde
bryta.
</p>

<p>
Arme Ulysses! du har ingen Minerva, hvars gudahand
sväfvar öfver ditt hufvud; ingen Penelope, som der borta på
Itakas strand fuktar sin fruktlösa väf med saknadens blodiga
tårar. Arme Ulysses! du är evigt fjettrad vid Kalypsos förtrollande
ö!
</p>

<p>
Oförmodadt brytas några af trollburens galler, en dörr
öppnas nära sängen och på boudoirens brokiga matta visar
sig ett qvinligt väsende.
</p>

<p>
Är det Kalypso som söker sin Ulysses, för att med den
odödligas smekningar döfva den dödliges qval? Är det markisinnan
Eulalie d’Estelle, hvilken, sedan hon afskedat en
kufvad hertig, kommer att lägga den gyllene bojan kring den
frie arbetarens hals?
</p>

<p>
Nej, det är ej Kalypso, det är ej markisinnan Eulalie
d’Estelle.
</p>

<p>
Det är — o himmel, hvilken prosa! — det är Denise,
markisinnans kammarjungfru.
</p>

<p>
“Monsieur Armand, förlåt!“ sade hon med darrande
stämma; “förlåt mig!“
</p>

<p>
Armand, som kände igen henne mera på den ängsliga
rösten, än på ansigtet och kroppsställningen, emedan hon befann
sig i samma mystiska belysning som allt annat i boudoiren,
kunde omöjligt begripa hvad han hade att förlåta
markisinnans kammarjungfru.
</p>

<p>
“Monsieur Armand!“ återtog hon genast, liksom hon ej
väntat något svar, “ni undrar säkert öfver att jag så här inställer
mig i markisinnans boudoir?“
</p>

<p>
Armand, som denna afton sett mycket underligare saker
än en kammarjungfrus inträde i sin matmoders boudoir, syntes
icke heller det ringaste förundrad.
</p>

<p>
“Att jag inkommer“, fortfor Denise, “utan att vara kallad
af er eller någon annan.“
</p>

<p>
<a id="page-157" class="pagenum" title="157"></a>
På mycket hade Armand tänkt, men aldrig hade han
tänkt på att inkalla kammarjungfrun hvarken i sin egen eller
andras sängkammare.
</p>

<p>
“Ni älskar då markisinnan!“ sade Denise med halfqväfd
röst, tagande hans tystnad för ett tecken till missnöje med
hennes inställelse; “ja, ni älskar henne mycket ... mycket!“
</p>

<p>
Armand spratt våldsamt upp ur sin halfva sömn. De
der orden: “älskar markisinnan“ och “älskar henne mycket“
klingade icke rätt harmoniskt i hans öron. Äfven han, i
likhet med annat ungt folk, hade haft sin föreställning om
kärleken; men som han sjelf var af ett rent och oförderfvadt
sinnelag, åtminstone före resan till söder, så hade han också
om kärleken fattat det mest rena och sublima begrepp. Den
sjudande vulkaniska känsla, hvilken nu bemäktigat sig honom,
öfverensstämde föga med detta rena sublima begrepp,
ty den förra förhöll sig till det sednare ungefär såsom stormklockans
slag, kallande till mord och brand i en upprorisk
stad, förhåller sig till den landtliga klockans klämtning en
ingående helgdags-afton. Begge äro gjutne af samma slags
metall, men anden, som sätter dem i rörelse, blir aldrig densamme.
Den ena eggar, berusar och förstör; den andra lugnar,
försonar och helgar. Den ena kan angripas af samma
eld, den sjelf tändt, och med lossnad tunga störta ned såsom
en oformlig klump bland ruiner; den andra, bärande på hvarje
ton en bön från jorden till Gud, ljuder klarare ju längre
den höjer sin röst och sjunger samma hugsvalande sång ända
in i sin yttersta timme — — Armand kände nog att det ej
var den gode andens röst som ljöd genom hans själ, men
han saknade kraft att för den ondes sluta sitt öra.
</p>

<p>
“Det skall då äfven hända er hvad som redan händt så
många andra!“ fullföljde Denise; “men med er är det synd,
ty ni är så god, så oskyldig.“
</p>

<p>
“Hvad är det som har händt så många andra?“ frågade
Armand, i det han tog ett steg närmare den besynnerliga
kammarjungfrun.
</p>

<p>
“Att älskas och förskjutas, omfamnas och föraktas, njuta
och dö!“ svarade Denise med spåqvinnans hemska ton; “se
der hvad som händt så många andra, och likväl hafva dessa
många andra varit både rika och mäktiga, då deremot ni,
monsieur Armand, då deremot ni ...“
</p>

<p>
“Då deremot jag?“ frågade denne, närmande sig ånyo
ett steg.
</p>

<p>
<a id="page-158" class="pagenum" title="158"></a>
“Då deremot ni, som hvarken är rik eller mäktig, skall,
sedan ni bortgifvit och krossadt återfått det enda ni egde,
nämligen ert redliga och omisstänksamma hjerta, skall, säger
jag, icke hafva någonting annat öfrigt än er djupa sorg och
gränslösa förtviflan.“
</p>

<p>
“Ni tror ni då att markisinnan ...“
</p>

<p>
“Är olik de flesta qvinnor, ty när dessa bjuda en kärlek,
som börjar med jorden och slutas med himmelen, egnar
hon en kärlek, som börjar med himmelen och slutas med jorden
... ja, under jorden.“
</p>

<p>
Den unge mannen kände en kall ilning genom sin själ,
ty det var ej utan att spåqvinnans ord egde ett visst slägttycke
med den aning, hvilken redan, såsom vi veta, hade
intagit honom, innan Denise inträdde i den mystiska kammaren.
</p>

<p>
Men hvad betyder väl en sorglig aning hos den, som
ända till hakan står i ett haf af förtjusning!
</p>

<p>
“Och ändå är hon så skön!“ utgöt sig derför sonen af
södern, “hennes blick så klar, hennes mun så varm, hennes
tal så brinnande ...“
</p>

<p>
“När luften är klar, är också Seinen klar“, svarade
Denise, “och man skådar i dess vatten den blanka solen och
den blåa himmelen ... Men kasta er i Seinen, och ni skall
bli både på sol och himmel bedragen!“
</p>

<p>
“Men, mademoiselle, hvad kan förmå er att så bedöma
er herskarinna, som ...“
</p>

<p>
“Som öfverhopar mig med tillgifvenhet och förtroende?“
inföll Denise; “ja, jag begriper nog att det måste väcka er
förundran.“
</p>

<p>
“Hvarför har ni ej, med er kännedom om markisinnans
karakter, förut varnat de många andra?“ fortfor Armand,
ty en söderns son och, såsom vi skulle förmoda, äfven en
son af norden tvifla hellre än de tro, när någon illa bedömer
den qvinna, som öfverlemnar sig åt dem, isynnerhet om
denna qvinna är skön som markisinnan Eulalie d’Estelle.
</p>

<p>
“Ni frågar hvarför jag ej varnat de många andra?“
sporde Denise.
</p>

<p>
“Ja, jag frågar det, mademoiselle!“
</p>

<p>
“Ni frågar ... och hvad vill ni att jag skall svara er!
... o min gud!“
</p>

<p>
“Ni skall svara hvad som är förenligt med sanningen
... Ni finner att ingenting är så nödvändigt som den, allra
<a id="page-159" class="pagenum" title="159"></a>
helst i en sak af denna ömtåliga beskaffenhet ... Således,
hvarför har ni endast varnat mig?“
</p>

<p>
“Ja, monsieur Armand ... Men jag har ju redan sagt
er det.“
</p>

<p>
“Hvad har ni sagt?“
</p>

<p>
“Att jag tycker det vara synd om er.“
</p>

<p>
“Hvarför mera om mig än om någon annan ... Bör
man icke tycka det vara lika synd om alla, som bedragas
och förrådas?“
</p>

<p>
“Jo, men ...“
</p>

<p>
“Men?“
</p>

<p>
“Men det är derför att jag icke ... Om ni visste hvad er
fråga gör mig förlägen, monsieur Armand!“
</p>

<p>
“Säg ut, mademoiselle! ... ni pröfvar väl mycket mitt
tålamod, sedan ni gjort allt för att väcka och reta min nyfikenhet ...
Ni måste säga mig allt, så framt icke ...“
</p>

<p>
“Så framt icke?“
</p>

<p>
“Så framt jag icke skall anse er för en baktalerska mot
er matmor och en lögnerska inför mig!“
</p>

<p>
Denise studsade förskräckt tillbaka med handen hårdt
tryckt mot sitt bröst, ty Armand hade talat med gnistrande
ögon och nästan sammanbitna läppar.
</p>

<p>
“Nåväl“, svarade hon med svag röst och nedfälda ögon,
“det är derför att jag mera ömmar för er än för de många
andra.“
</p>

<p>
“Tala tydligare, jag förstår er icke!“
</p>

<p>
“Derför att jag hyser för er en ... en känsla som jag
icke egt för många andra ... icke egt för någon annan ...
ja, monsieur Armand“, tillade hon med mera mod, “icke för
någon annan i hela verlden!“
</p>

<p>
Den unge mannen tog ett steg tillbaka. Han erinrade
sig nu den maskerades suckar och handtryckningar i vagnen,
vidare den maskerades handtryckningar och suckar under
promenaden genom trädgården. Han kom äfven i håg samma
persons varma tal om tigerhjertat i Jardin des Plantes.
Han lade allt detta tillsammans med detta ömsom bleknande
och ömsom rodnande ansigte vid hennes inträde i kabinettet
samt hennes nu för tillfället nedslagna ögon och stammande
tunga, och slöt af alla dessa förenade omständigheter, att
markisinnans kammarjungfru helt enkelt blifvit förälskad i
guld- och silfverarbetaren Armand Cambon, hvilket numera
icke kunde förvåna denne, som, i fall han lik Don Juan i
<a id="page-160" class="pagenum" title="160"></a>
en framtid finge en katalog på alla sina eröfringar, kunde
börja den med en markisinna, och dertill en markisinna kanske
skönare än både Donna Elvira och Donna Anna.
</p>

<p>
Men den sjelf oerfarne Armand Cambon hade hört berättas,
att den blonda kärleken egde en yngre brunett syster,
som hette svartsjukan, och att denna, allt ifrån det
ögonblick det fanns mera än <em>en</em> Adam eller <em>en</em> Eva på jorden,
oupphörligen anfäktat sin äldre skönare syster, dervid hvarken
sparande på osanningar eller skandaler.
</p>

<p>
Armand insåg att en kammarjungfrus bröst, trots planchetten,
icke kunde vara mera stålsatt och betryggadt mot
den lilla svartalfen, än alla andra menniskors, hvarför han,
som var för artig för att kunna säga kammarjungfrun sitt
hjertas mening midt upp i synen, nöjde sig med att under
ett visst förnämt leende, värdigt en markisinnas älskare, egna
markisinnans kammarjungfru följande temligen hvardagliga
komplimang:
</p>

<p>
“Jag är mycket smickrad af er godhetsfulla uppmärksamhet,
men kan icke inse huru jag gjort mig förtjent
deraf.“
</p>

<p>
“Ah! han tror mig icke, han tror mig icke!“ yttrade
den förtviflade Denise, som nog visste hvad en dylik förnäm
ton betydde.
</p>

<p>
“Men, bästa mademoiselle Denise“, fortfor markisinnans
älskare, “ni vill att jag skall tro så ofantligt mycket, men
sjelf vill ni icke bevisa det ringaste.“
</p>

<p>
“Ni fordrar bevis?“
</p>

<p>
“Ja, det är väl det minsta jag kan fordra af ert förstånd,
för att kunna tro ert hjerta.“
</p>

<p>
“Och om jag skulle kunna bevisa hvad jag sagt?“
</p>

<p>
“Så ginge ni verkligen min önskan till mötes“, svarade
Cambon med samma förnäma lätthet.
</p>

<p>
Man antager så hastigt denna förnäma lätthet, när man
står som disponent i en boudoir emellan ett toalettbord, dignande
af silfver och guld, och en imperialsäng med speglar
i väggen och taket.
</p>

<p>
“Om jag t. ex. sade er att markisinnan är gift?“ frågade
Denise, fixerande skarpt sin extra husbonde.
</p>

<p>
“Gift!“ upprepade Cambon, utan att störta till jorden;
“jag trodde hon var enka, jag.“
</p>

<p>
Detsamma tror något hvar om bättre fruntimmer, som
taga mot gäster, utan att föreställa dem för mannen. Vår
<a id="page-161" class="pagenum" title="161"></a>
älskare tycktes icke heller taga särdeles hett vid sig öfver
den omständigheten att markisinnan fortfarande var gift.
Men en son af södern förvånas, tyvärr, sällan öfver att hans
älskarinna är gift, och om han förvånas, så är det öfver en
kammarjungfru, som finner ett sådant förhållande så besynnerligt.
Vi nödgas bekänna, att en eller halfannan timmes
vistande under tropiken icke varit helsosamt för vår hjeltes
sedliga grundsatser. Detta gör oss ondt, ty hvem vill icke
gerna uti sin hjelte se ett mönster för alla dygder!
</p>

<p>
“Bor markisinnans man här i huset?“ åtnöjde han sig
derför att fråga.
</p>

<p>
“Nej!“
</p>

<p>
“Han är då på resor? ... det är märkvärdigt att de, som
hafva de vackraste hustrurna, alltid skola vara de största
turisterne.“
</p>

<p>
“Nej, han uppehåller sig för närvarande i Paris.“
</p>

<p>
“Han är i Paris och bor icke hos sin hustru!“ ... yttrade
Cambon med något lugnare samvete; “förhållandet emellan
de begge makarne är då icke det allra bästa?“
</p>

<p>
“Icke det allra bästa?“
</p>

<p>
“Naturligtvis, efter de lefva skilda från hvarann!“
</p>

<p>
“Skilda och likväl oskiljaktiga.“
</p>

<p>
“Hvad behagas?“
</p>

<p>
“Som jag säger ... De bo icke tillsammans och träffas
likväl dagligen ... den person, hvilken markisinnan i detta
ögonblick talar med i salongen, är ingen annan än hennes man.“
</p>

<p>
“Hertigen?“
</p>

<p>
“Ja, hertigen är markisinnans man.“
</p>

<p>
“Men hvarför kallar man ej då markisinnan för hertiginna?
... Legitimisterne äro räddare om titlarne än om själen.“
</p>

<p>
“Emedan ingen vet att de äro gifta, utom presten, som
vigt dem, och jag, som först för en timme sedan fick veta
det, ehuru ej af dem sjelfva.“
</p>

<p>
“De äro då hemligt gifta?“
</p>

<p>
“Ja, och det måste ha skett uti Italien, dit de för två
år sedan åtföljdes och der markisinnan vistades två år,
men hertigen blott ett.“
</p>

<p>
“Han reser ifrån sin hustru, och det var mycket illa
och straffvärdt af honom ... Hon reser efter honom för att
uppfylla sin pligt såsom maka, och deraf slutar jag att felet
icke är å hennes sida.“
</p>

<p>
<a id="page-162" class="pagenum" title="162"></a>
“Jag sade också icke att förhållandet är det allra sämsta.“
</p>

<p>
“Nå, då inser jag icke heller hvarför ...“
</p>

<p>
“Och ett bevis på att de ganska väl komma öfverens“,
yttrade Denise, “är att hertigen i dessa dagar ämnar
gifta sig.“
</p>

<p>
“Offentligt med markisinnan ... Allt det der är ju som
det bör vara.“
</p>

<p>
“Nej, icke med markisinnan, utan med ett annat fruntimmer,
som naturligtvis icke vet att hertigen förut är gift.“
</p>

<p>
“Med ett annat fruntimmer!“ utropade Armand med ena
foten fastspikad vid mattan.
</p>

<p>
“Och markisinnan icke blott tillåter det, utan äfven
råder honom dertill“, förklarade Denise.
</p>

<p>
“Hon tillråder det!“ fortfor Armand, äfven med andra
foten fastspikad.
</p>

<p>
“Och på sanningen af hvad jag sagt, skulle jag när som
helst kunna dö!“ bedyrade kammarjungfrun.
</p>

<p>
Armand ryckte våldsamt upp sina begge fötter från
mattan och började i stället mäta den med stora steg. Slutligen
stannade han midt framför Denise, som icke tycktes
förskräckt af hans förändrade sinnesstämning.
</p>

<p>
“Men det vore ju en nedrighet“, sade han, “det vore
ju det största skurkstreck emot en tredje oskyldig person,
ett groft brott emot naturens och samhällets lagar! Nej, det
är omöjligt! ... Ni ljuger, ja, ni ljuger, qvinna!“
</p>

<p>
“Jag ljuger icke, när jag talar sanning“, svarade Denise
med fast ton; “och jag skall bevisa det, ty jag vill icke
vara lögnerska inför er.“
</p>

<p>
Vid dessa ord tog hon fram ett papper, i form af en
biljett, och lemnade det åt Cambon.
</p>

<p>
“Läs“, sade hon, “och öfvertyga er sjelf ... Under det
ni var ensam med markisinnan, hittade jag i salongen denna
biljett, hvilken hon, i sin otålighet att träffa er, glömde att
bränna upp liksom hon brukat göra med alla de skrifvelser
hon förr bekommit ... läs, läs! och säg sedan att jag ljugit!“
</p>

<p>
Armand stod midt under ljuskronan med biljetten i sin
hand och ögonen i biljetten.
</p>

<p>
Om Denise varit fysionomist — och det bruka kammarjungfrur
vanligtvis vara — så skulle hon på Armand
Cambons marmorbleka ansigte, under det han läste biljetten,
hafva upptäckt den yttersta förskräckelse parad med den
<a id="page-163" class="pagenum" title="163"></a>
djupaste harm, som någonsin fylt ett dödligt bröst. Denise
såg kanske ej allt detta; men hon såg likväl nog för att
förskräckas, och hennes förskräckelse gaf sig luft i en djup
suck, ty hon såg i Armands ansigte blott en älskares smärta,
och detta var bittert nog för henne, som icke hade den lyckan
att vara hans älskarinna.
</p>

<p>
“Den lefvande gladan! den lefvande gladan!“ mumlade
Armand mellan tänderna.
</p>

<p>
Denise hade för litet studerat fåglarnes och Hvita Björnens
historia för att kunna begripa den unge mannens mening
med den lefvande gladan.
</p>

<p>
“Ha! de bofvarne!“ uttryckte sig Armand tydligare;
“men jag skall demaskera dem, jag skall krossa dem! ...
jag vill ...“
</p>

<p>
Dervid tog han ett steg mot blinddörren, som ledde till
kabinettet.
</p>

<p>
Denise, som nu började begripa, flög efter honom, fattande
hans ena arm, vid hvilken hon hängde sig fast.
</p>

<p>
“Olycklige!“ utropade hon, “vill ni mörda mig! vill ni
mörda er sjelf! ... De skola döda mig, som förrådt hemligheten,
de skola döda er, som känner den! ... Jag är icke
den första qvinna som hennes förföljelse och hämnd drabbar,
och ni skall icke heller bli den förste man! ... I himlens
namn, lugna er!“
</p>

<p>
Armand hejdade sig, ty han kände medlidande med den
fasa, som stod tecknad i den arma kammarjungfruns ansigte;
men han lugnade sig icke.
</p>

<p>
“Jag måste ut, jag måste bort från denna röfvarkula!“
ropade sonen af norden, ty dit var han nu på väg med tankens
fart; “men icke för det jag fruktar röfvarbandet, utan
derför att jag vill förekomma det rysliga brott man har i
sinnet ... Jag måste ut!“
</p>

<p>
“Tyst, jag besvär er! tala sakta!“ bad Denise; “hvad
ämnar ni göra? ... gif mig tillbaka biljetten!“
</p>

<p>
Cambon stoppade den i sin bröstficka.
</p>

<p>
“Ha! ni vill då förråda mig!“ våndades Denise, vridande
händerna.
</p>

<p>
“Nej, ingen skall veta, att ni gifvit mig denna skrifvelse“,
bedyrade Armand, “ingen skall veta hvad ni berättat
mig ... Lugna er derför, goda flicka!“
</p>

<p>
“Men hvad tänker ni göra med denna olycksaliga biljett?“
frågade Denise, något tröstad af hans vänliga ord.
</p>

<p>
<a id="page-164" class="pagenum" title="164"></a>
“Hvad jag än tänker göra dermed, kommer ni aldrig
att på något sätt bli inblandad i saken ... Men är ni då tvungen
att längre dväljas i närheten af detta vidunder?“
</p>

<p>
Det fortfor, såsom vi höra, att bära upp mot norden.
</p>

<p>
“Ack, jag är fästad vid henne med de starkaste band“,
bekände Denise; “utan er hade jag kanske blifvit hennes
medbrottsling; men min vänskap, min ömhet för er var
starkare än min tillgifvenhet för henne ... Dock skulle jag
kunna trotsa hennes vrede, om jag blott ... om jag visste
... Ack, monsieur Armand!“
</p>

<p>
“Men hur skall jag komma ut härifrån, utan att möta
henne?“ frågade Armand, som nu började få ett skäl till
att lemna huset; “ty jag bör icke möta henne.“
</p>

<p>
“Nej, nej! ni bör icke möta henne, ni bör icke se henne
mera!“ medgaf Denise ifrigt, liksom fruktade hon att ett
nytt möte kunde förändra allt; “men hon skall bli ursinnig
för det jag tillåtit er gå.“
</p>

<p>
“Hur skulle ni kunna hindra mig, om ni också toge
alla hennes lakejer till hjelp! ... jag är karl och dertill beväpnad
... markisinnan vet att jag är beväpnad ... Säg henne,
att jag med terzerolen på ert bröst tvungit er att öppna
dörren.“
</p>

<p>
“Men hvad skall jag hitta på för skäl till ert aflägsnande,
monsieur Armand?“
</p>

<p>
“Säg att jag mådde illa, säg att jag var förargad för
det hon lemnat mig ensam, att jag var ursinnig för det hon
satt så länge i salongen med en annan karl, den bofven,
den nidingen! ... säg allt hvad ni vill!“
</p>

<p>
“Så skynda då!“ uppmanade nu Denise, i det hon öppnade
samma dörr, genom hvilken hon kommit; “i denna
farstu är en trappa, som bär till trädgården samma väg ni
kom ... Men hur skall ni hitta i ett sådant mörker? ...
Ack, om jag blott vågade följa er, om jag ...“
</p>

<p>
“Nej, Nej!“ nekade Armand; “jag har ögon som en
katt, som en tiger ...“
</p>

<p>
“Ack, den der tigern, monsieur Armand!“ suckade Denise
med tanken på menageriet och det första mötet; “den
der tigern ...“
</p>

<p>
“Ja, den der tigern“, medgaf Armand; “men släpp mig,
bästa Denise, hon kunde komma!“
</p>

<p>
<a id="page-165" class="pagenum" title="165"></a>
“Ja, ja, hon kunde komma ... bevare oss gud för det,
gode Armand! ... Men hur kan jag träffa er, för att underrätta
er, för att säga er ...“
</p>

<p>
“Det är gifvet att vi skola träffas ... Jaså, det här är
farstun, som ...“
</p>

<p>
“Ack, Armand!“
</p>

<p>
“God natt, goda flicka! ... aldrig skall jag glömma ...
Ah, der är första trappsteget.“
</p>

<p>
“Jag ville göra allt för er, Armand!“
</p>

<p>
“Hvad ni är god ... Och det här bär till trädgården,
säger ni?“
</p>

<p>
“Och ni skall aldrig glömma mig, gode Armand! ...
det är ju så?“
</p>

<p>
“Lita på min tacksamhet ... Här är ledstången, tror jag
... God natt, god natt!“
</p>

<p>
“Trohet i lif och död!“ utlofvade tvärt den exalterade
kammarjungfrun.
</p>

<p>
“Skrik, så tror hon att jag ville strypa er!“ tillrådde
henne Armand, i det han störtade utför trappan.
</p>

<p>
Det stod numera icke i någon mensklig makt att få
nordens son tillbaka till södern. Han hade redan gjort för
många resor fram och tillbaka på en enda afton, och nu var
han helt och hållet fastfrusen vid nordpolen.
</p>

<p>
Det djupaste mörker herskade i trädgården. Armand
kunde icke finna vägen; men han hoppade öfver rabatterna
och häckarne, utan att skada något annat än sina kläder, ty
hösten hade redan bortplockat både blad och blommor. Han
fick ej reda på broarne, men han hoppade öfver dammarne.
Han kunde ej upptäcka någon port till trädgården, men han
hoppade öfver trädgårdsmuren. Det regnade och stormade
i hans svajande lockar, ty hatten låg qvar i det skönaste
af kabinetter, ett måttligt byte för den skönaste af eröfrarinnor.
</p>

<p>
Vår hjelte befann sig, hvad det yttre beträffade, i det
jämmerligaste tillstånd; men en inre röst höll honom skadeslös
för alla hans uppoffringar och gjorde honom nöjd med
sig sjelf. Derför långt ifrån att sörja öfver den snöpliga utgången
af ett äfventyr, som börjat så lysande, gladde han
sig deråt i djupet af sitt hjerta, och i sin glädje välsignade
han natten, regnet och stormen.
</p>

<div class="chapter">

<h3 class="chapter" id="subchap-0-2-11">
<a id="page-166" class="pagenum" title="166"></a>
<span class="firstline">Elfte kapitlet.</span><br />
Madelone får sin grafvård.
</h3>

</div>

<p class="first">
<span class="firstchar">P</span><span class="postfirstchar">aris,</span> som har allt i så stor skala, har naturligtvis äfven
en nederlagsplats för viner, som öfverensstämmer med allt
det öfriga. I granskapet af Jardin des Plantes finna vi detta
nederlag ofvan och under en mark, som fordom tillhört ett
kloster, upptagande ett jordområde af omkring 200,000
qvadrat-alnar och inom sitt höga, prydliga jernstaket inneslutande
flere utmärkt vackra och ändamålsenliga byggnader,
dels boningshus, dels varuhus, samt försedd med icke mindre
än 49 stora källare, hvilka, efter hvad man påstår,
rymma 175,000 vinfastager. Ack de klostren! hvad de
egentligen skulle med källare, som rymma så många tusen
fastager, är svårt att veta. Omöjligen kunde de hafva behöft
dem alla för sitt vinförråd, ehuru de helige fädernes
törst, om ej efter rättfärdigheten åtminstone efter drufvan,
är allom bekant. Icke heller kunde de gerna hafva gjort
sig så mycket besvär enkom för fångars beqvämlighet, emedan
de, hellre än att draga på sig ett så stort antal af dessa
att det kunde blifva besvärligt, brukade helt enkelt expediera
dem, t. ex. låta dem svälta ihjäl, för att icke göra sig
skyldige till blodsutgjutelse. Emellertid hafva de helige fädernes
verk kommit efterverlden till nytta. Vi hafva redan
visat, hurusom vi hafva dem att tacka för uppfinningen af
cellsystemet samt för den mängd af underjordiska fängelser,
hvilken icke kan undvaras så länge brottet och förtrycket
täfla med hvarandra i konsten att värfva rekryter till olyckans
härar och att befolka eländets mörka, men rymliga nästen.
Vi se nu äfven, att åtskilliga af dessa underjordiska
salar upplåtits till förvarande af vinfastager och att Bacchus,
den olympiske juvenalen, med sina bacchanter icke försmått
att välja till residens dessa riken, som fordom egdes af Pluto
med hela hans anhang af infernaliska qval.
</p>

<p>
Morgonen efter den natt, som varit vitne till Armand
Cambons språng öfver häckar, dammar och trädgårdsmurar,
såg man denne, i sin vanliga rödrutiga blus, hasta mellan
vinfastagerna på ifrågavarande nederlagsplats, letande och
frågande efter Hvita Björnen, ty, såsom bekant är, tillhörde
<a id="page-167" class="pagenum" title="167"></a>
denne vindragarnes talrika klass. Han hade icke sprungit
många famnar förrän han upptäckte sin f. d. lärare i konsten
att slåss med fötterna, stödd mot ett fastage och med
mörk blick emottagande sin fosterson.
</p>

<p>
“God morgon, fader Simon!“ ropade Armand, i det han
vidrörde en af de gröfsta händer i verlden.
</p>

<p>
“Hvad står på?“ brummade denne, kramande ynglingens
hand nästan för hårdt för att kunna tillskrifvas ett hjertligt
välkommen eller en känsla af belåtenhet.
</p>

<p>
“Parbleu!“ yttrade Cambon, blåsande i sin högra hand;
“ni har sofvit illa i natt, käre Simon!“
</p>

<p>
“Såå“, svarade Hvita Björnen, i det han, vändande sig
ifrån sin f. d. lärjunge, fattade en hisklig spake eller häfstång,
medelst hvilken han började framrulla det fastage,
mot hvilket han hvilat sig; “såå, jag har sofvit illa ... Ditt
blåsande på fingerspetsarne röjer dock att den sömnlösa natten
åtminstone icke gjort mig slapphändt.“
</p>

<p>
“Ni är en björn, Simon, utan att ni derför behöfver
visa tänderna eller nyttja ramarne“, förklarade Cambon, något
förargad öfver sin gamle väns plumpa sätt; “gjorde jag
rätt, så skulle jag icke berätta er den glada nyhet, jag har
att förtälja och för hvars skull jag egentligen kommit hit i
dag.“
</p>

<p>
“En glad nyhet! ... hå tusan!“
</p>

<p>
“Ja visst, en mycket glad nyhet.“
</p>

<p>
“Är då Guizot hängd eller Louis Philippe guillotinerad?“
frågade Hvita Björnen, fortfarande att rulla fastaget.
</p>

<p>
“Ni begär nog mycket på en gång, käre Simon ... Jag
kan icke glädja er med denna nyhet ... Men jag har en annan
som säkert skall fröjda er mycket mera.“
</p>

<p>
“Och det är?“
</p>

<p>
“Ni kommer väl ihåg att jag för några dagar sedan
besökte er och att jag då talte med er om en viss sak?“
</p>

<p>
“Jaså, den der vissa saken, som din far äfven har pratat
vidt och bredt om ... Hör du, Armand lille, helsa din
far och be honom göra sig en skalle af trä i stället för den,
som han snart är på väg att förlora.“
</p>

<p>
“Simon! ni låter bli att smäda min far!“ förklarade
Cambon den äldres son.
</p>

<p>
“Ty om jag det gör, så äter hans son upp mig?“ inföll
Hvita Björnen hånskrattande.
</p>

<p>
“Det vore en dålig spis, det!“ menade Armand.
</p>

<p>
<a id="page-168" class="pagenum" title="168"></a>
Hvita Björnen, som sjelf nog visste hvartill han dugde,
vårdade sig icke om att besvara detta genmäle utan fortsatte
lugnt sitt arbete.
</p>

<p>
“Jag har då ingenting att svara den lefvande gladan?“
frågade Armand, i det äfven han vände sig om, liksom ämnade
han aflägsna sig från den oartige f. d. läraren.
</p>

<p>
“Lefvande gladan!“ röt Hvita Björnen, slående knytnäfven
mot fastaget, till verklig fara för dess laggar, hvarefter
han ändtligen närmade sig fostersonen.
</p>

<p>
“Hvad var det du sade om den lefvande gladan?“ frågade
han med genomborrande ögonkast.
</p>

<p>
“Jag hade mycket att berätta om henne“, svarade Armand;
“men ni är verkligen så obändig och svår att jag
knappast vet om jag skall tillfredsställa er nyfikenhet i den
vägen.“
</p>

<p>
“Skulle du händelsevis ha råkat den lefvande gladan?“
fortfor Hvita Björnen med blickar, som alltmera antogo misstänksamhetens
lurande egenskap.
</p>

<p>
“Ja, jag har till och med varit hos henne ... hvad säger
ni om det, fader Simon?“
</p>

<p>
“Du säger att du varit hos henne?“
</p>

<p>
“Ja.“
</p>

<p>
“När?“
</p>

<p>
“I går.“
</p>

<p>
“Och hur kom det till, min gosse? ... hur kom du att
besöka henne? ... hur fick du veta ... Ah!“ utropade Hvita
Björnen, i det han slog sig för pannan, “nu förstår jag, nu
förstår jag!“
</p>

<p>
“Hvad är det ni förstår?“
</p>

<p>
“Det var då för att lura mig, som den der räfven till
djurvaktare härom dagen kom till mig och ville veta hvem
du var, hvad du hette och hvar du bodde ... Och jag sade
honom allt detta, utan att märka kroken ... ja, jag är en
åsna, som borde gå på fyra ben, i stället för på två ... jag
borde <em>draga</em> vinfastager, i stället för att rulla dem ... Men
innan jag ställer mig sjelf inom skacklarne, skall jag krossa
skallen på min vän djurvaktaren i Jardin des Plantes.“
</p>

<p>
“Det borde ni ha gjort förut, käre Simon“, anmärkte
Armand; “men hvad tjenar det nu till! ... jag har ju den
lefvande gladans adress, liksom hon har min ... Kunde ni
väl begära att ni skulle vara den ende som visste hvar hon
bodde!“
</p>

<p>
<a id="page-169" class="pagenum" title="169"></a>
“Det har du rätt uti, Armand lille!“ medgaf Simon,
mera liknande en räf än en björn; “men ser du ändå att
det gick såsom jag förespådde ... hon skulle bestämdt bli
tacksam mot sin välgörare, hon skulle bjuda dig till sig för att
belöna dig för ditt välförhållande ... hur många grabbnäfvar
louis-d’orer gaf hon dig, mitt barn lilla? ... Men, din skälm,
du fick säkert mera än guld ... jaja, se inte så förargad ut,
ty ingenting var billigare än det ... De granna ögonen voro
på sätt och vis din tillhörighet, emedan det var du som räddat
dem ... Den lefvande gladan hackar visst inte ut ögonen
på alla: hon kan nog smeka med näbben och skyla med vingarna,
hon med ... Med ett ord, du har allt skäl att vara
glad, Armand lille!“
</p>

<p>
“Ni är en besynnerlig menniska, Simon“, förklarade Armand
med stränghet i sin blick; “ni är i de flesta hänseenden
lika godhjertad som tapper, och likväl ryser ni ej för
att stämpla mot en svag qvinna ... Ni anser den för en stor
brottsling, som retar en hund på en svag menniska, under
det att ni sjelf icke tvekar att utsätta en annan lika svag
varelse för ett lejons tänder ... Med ett större brott vill ni
straffa ett mindre ... Vid gud, jag känner ej mer igen er,
käre Simon!“
</p>

<p>
Hvita Björnen nedslog tigande sina ögon. Kanske kände
han sig träffad af sin f. d. lärjunges ord.
</p>

<p>
“Tror ni då icke att det finnes ett annat och vida vackrare
medel att försona den stackars Madelones skugga?“ frågade
Cambon.
</p>

<p>
Hvita Björnen fortfor att stirra på marken.
</p>

<p>
“Om jag nu skulle kunna erbjuda er ett sådant medel?“
fullföljde Armand.
</p>

<p>
“Och det vore?“ frågade Simon med svag stämma och
något sneglande åt ena sidan.
</p>

<p>
“Om jag hade ett vackert ide åt Hvita Björnen och en
ännu vackrare grafvård åt Madelone?“
</p>

<p>
Hvita Björnen spärrade upp ögonen.
</p>

<p>
“Åt Madelone?“ upprepade han nästan hviskande.
</p>

<p>
Simons röst blef alltid så mild och behaglig, när han
talade om Madelone, och äfven detta var en frukt af den
saliga dödas lärdomar och förmaningar i lifstiden.
</p>

<p>
“Ja“, svarade Armand; “när jag i går talade med markisinnan
om saken, var hon genast beredd att gifva tiotusen
<a id="page-170" class="pagenum" title="170"></a>
francs åt er, käre Simon, samt dessutom femtusen till grafvård
åt er Madelone.“
</p>

<p>
“Hvarför tiotusen åt mig?“ frågade Hvita Björnen;
“hvarför icke så gerna tiotusen åt grafvården, hvarför icke
helst alltsammans åt Madelone?“
</p>

<p>
“Det blir naturligtvis er ensak“, förklarade Armand, “ty
när ni väl fått pengarne, så kan ni ju använda dem hur ni
sjelf finner för godt ... Är det icke sannt?“
</p>

<p>
“Visserligen ... det bör kunna bli den ståtligaste grafvård
för femtontusen ... Nå, har du redan fått pengarne,
Armand lille? ... dina fickor se väl tunna ut, tycker jag.“
</p>

<p>
“Icke ännu, men jag har hennes löfte, som ...“
</p>

<p>
“Jaså, bara hennes löfte“, inföll Hvita Björnen, “bara
hennes löfte! ... ha, ha, Armand lille!“
</p>

<p>
“Jag medger att när jag i morse lemnade sängen“, sade
Cambon, “trodde jag icke mycket på det löfte hon gaf mig
i går; ja, jag hade till och med mina stora anledningar att
tro det alltsammans skulle stanna vid blotta löftet ... Men
när jag för en timme sedan hemkom från Bicêtre, dit jag
tidigt på morgonen begifvit mig för att träffa min far, satt
i låset till min kammare denna lilla biljett.“
</p>

<p>
Cambon tog dervid upp en liten ny rosenbiljett, som
han visade sin vän Hvita Björnen.
</p>

<p>
Denne kastade en begärlig blick på biljetten och förde
raskt sin breda hand till den, liksom ville han sjelf studera
dess innehåll.
</p>

<p>
“Läs den du, Armand lille!“ bad han, dragande handen
tillbaka; “jag har i dag något svårt för att läsa så der fina
stilar ... jag har på någon tid inte varit rätt bra i ögonen.“
</p>

<p>
Hvita Björnen gjorde sina ögon orätt; men saken var
den, att han, som hade armar för att rulla vinfastager och
händer för att bryta jern, tycktes helt och hållet sakna
fingrar tjenliga för pennan. Han hade i sin ungdom icke
fått lära sig skrifva, och att sedan lära sig det hade aldrig
fallit honom in. Deraf följer naturligtvis att han måste vara
lika litet bevandrad i att läsa skrifvet, ehuru han icke var
angelägen om att röja sina svaga sidor för andra. Men Simon
var icke den ende, som deruti blifvit vanlottad. Man
träffar bland de lägre klasserna inom Paris alltför många
okunnige i den ädla skrifkonsten. Detsamma träffar man
likväl i alla andra länder, Sverige icke heller undantaget.
Tager man deremot i betraktande konsten att läsa hvad som
<a id="page-171" class="pagenum" title="171"></a>
är tryckt, så torde i Sverige högst få finnas, äfven inom de
allra lägsta klasserna, som icke kunna läsa sin bibel, katekes
och psalmbok, då man deremot i Frankrike träffar ganska
många, som icke ens känna bokstäfverna. Katolska presten
vinnlägger sig mera om att förvärfva jonglörens skicklighet
i konsten att handtera sitt rökelsekar, än att befordra
sitt slägtes upplysning. Dock måste rättvisligen erkännas,
att på de sednare tjugo åren undervisningen blifvit mera allmän.
Ju mera det katolska presterskapet emanciperar sig
från påfvestolens omedelbara inflytande, desto ljusare blir det
i samhällets dälder.
</p>

<p>
Armand, utan att låta påskina något deltagande för sin
gamle väns ögon, uppläste för honom biljetten, som var af
följande innehåll:
</p>

<div class="letter">
<p class="addr">
“Monsieur Armand Cambon!
</p>

<p>
Ert hastiga aflägsnande i går förorsakade att ingenting
då blef bestämdt, angående er gamle vän, som onekligen förtjenar
det varmaste deltagande, ty hvilken menniska med
hjerta skulle ej ömma för en så stor olycka och ej uppbjuda
alla sina krafter för att, så vidt möjligt vore, mildra den?
Man har derför ansett sig böra förklara att hvad som i går
lofvades, skall till alla delar uppfyllas i dag. Ni kommer
väl ihåg att löftet i går grundade sig på er egen tanke, ert
eget råd; och som man bör förmoda, att ingen bättre än ni
kan känna den hederlige, om också något originelle, mannens
anspråk så gör man sig förvissad om att hvad man nu gör
för honom skall af honom emottagas med glädje, och denna
glädje skall då äfven blifva dens, som skrifvit dessa rader.“
</p>

</div>

<p>
“Läs om det der en gång till, Armand lille!“ bad Hvita
Björnen med särdeles förnöjdt utseende.
</p>

<p>
Armand uppfylde hans önskan, tilläggande derefter:
</p>

<p>
“Medgif, fader Simon, att det icke är många glador som
skrifva så vackert.“
</p>

<p>
“Det har förvånat mig“, medgaf Hvita Björnen; “det
finns då heder och samvete äfven bland denna klass.“
</p>

<p>
“Och när jag dertill lägger den djupa ånger som ...“
</p>

<p>
“Jaså, hon ångrade sig äfven?“ inföll Simon; “hon begret
den stackars Madelones öde?“
</p>

<p>
“Ja ... och till ett bevis derpå hafva vi ju hennes egenhändiga
skrifvelse.“
</p>

<p>
<a id="page-172" class="pagenum" title="172"></a>
“Står hennes namn under biljetten?“
</p>

<p>
“Nej.“
</p>

<p>
“Det var besynnerligt.“
</p>

<p>
“Hon kan ha många anledningar att ej utsätta sitt
namn ... det kan också vara ett bevis på en anspråkslös
välvilja.“
</p>

<p>
“Har du någonsin förr hört ett dylikt fall?“ frågade
Hvita Björnen; “har du någonsin förr sett en förnäm dam
uppresa en vård på en fattig tvätterskas graf?“
</p>

<p>
“Nej, käre Simon.“
</p>

<p>
“Jag tackar dig, min gosse, för det du ryckte henne
undan lejonets tänder“, sade Hvita Björnen, fattande sin unge
väns hand och tryckande den varsammare än nyss; “jag tackar
dig för det du slog mig till marken ... Madelone skall
äfven en gång tacka dig, ty det var en ädel qvinna du
räddade.“
</p>

<p>
“En ädel qvinna!“ mumlade Armand mellan tänderna,
ty han tänkte på en annan biljett, som han hade i en annan
ficka.
</p>

<p>
“Madelone har förlåtit henne“, fortfor Hvita Björnen;
“ty Madelone får en grafvård i Père-Lachaise ... det är klart
att det skall bli i Père-Lachaise?“
</p>

<p>
“I Père-Lachaise, ja visst.“
</p>

<p>
“Och grafvården skall bli en bland de stoltaste ... det
skall bli ett ordentligt grafkor med murad graf inunder och
så stor ...“
</p>

<p>
“Att också ni en gång får rum deruti, käre Simon“,
sade Armand med rörelse, ty Hvita Björnens ögon skimrade
af en fuktig glans.
</p>

<p>
“Ja, och sjelfva koret skall vara så rymligt ...“
</p>

<p>
“Att ni om helgdagarne kan sitta deruti, ty hvarje helgdag
skall ni gå dit med era kransar.“
</p>

<p>
“Ja, ja, jag skall gå dit om hvardagarne också ... det
skall bli mitt enda nöje, ty det är ...“
</p>

<p>
Hvita Björnen tystnade och vände sig bort. Mycket
starka menniskor äro vanligtvis mycket rädda för att visa
andra den ömmare rörelse, som någon gång öfverväldigar
dem. De blygas för det som tvärtom borde utgöra deras
och mensklighetens ära.
</p>

<p>
“Det gläder mig innerligt, och det skall också glädja
min far, att ni nu känner er lyckligare än förr“, sade
Cambon.
</p>

<p>
<a id="page-173" class="pagenum" title="173"></a>
“Ja, det bör kunna bli något för femtontusen francs ...
bör kunna bli bättre än de flestes ... bör bli lika vacker som
aristokraternes.“
</p>

<p>
Äfven denna sednare omständighet bidrog mycket till
Hvita Björnens fröjd. Han hade, såsom vi redan känna,
mycket att fördöma aristokraterne för, och det icke minsta
var den lyx, hvarmed de sökte föreviga sina döde. Men
när det gälde Madelone eller honom sjelf, då var det, såsom
vi finna, alls ingen lyx; det var tvärtom den naturligaste
sak i verlden att hafva till och med den rikaste grafvård i
verlden, åtminstone så rik som de förhatlige aristokraternes.
Menniskan är sig lik, och det var icke Hvita Björnen förbehållet
att jäfva den satsen.
</p>

<p>
“Men hvad menade hon med det der hastiga aflägsnandet?“
frågade Simon efter en stunds högtidlig tystnad, helgad
minnet af den märkvärdigaste bland spets-tvätterskor;
“det ser ut som skulle du ha aflägsnat dig för hastigt.“
</p>

<p>
“Ja, så synes det“, svarade Armand något förlägen och
tankspridd.
</p>

<p>
“Det var besynnerligt ... aflägsna dig innan du fått fullt
besked om den sak, hvarför du besökt henne ... Om jag icke
kände dig, skulle jag kunnat tro, att du varit något liknöjd
för hvad som rörde mig och Madelone så nära.“
</p>

<p>
“Men som ni känner mig, så kan ni heller icke tro det’“
svarade Armand undvikande; “det säkra är emellertid, att
ni har stora skäl till belåtenhet med hvad jag gjort.“
</p>

<p>
“Ja, du har rätt, min gosse ... Nämn mig derför en
tjenst, som du vill att jag skall bevisa dig, och jag skall
göra den, om jag också ensam måste storma Tuilerierna.“
</p>

<p>
“Den tid kan väl också en gång komma“, svarade Armand
leende, “och jag är öfvertygad om att Hvita Björnen
då icke blir den, som gömmer sig i Madelones grafkor.“
</p>

<p>
“Mille démons, Armand lille!“ utropade Simon, skakande
Armands begge händer; “jag skall äfven ha kransar för en
ny Juli-kolonn ... Men hvart går du?“
</p>

<p>
“Klockan är mycket och jag har åtskilligt att beställa
på annan ort.“
</p>

<p>
“Nå farväl då, min gosse ... Men hör på, Armand
lille!“
</p>

<p>
“Hvad önskar ni?“ frågade Armand, stannande.
</p>

<p>
“Den der lilla biljetten.“
</p>

<p>
“Nåväl?“
</p>

<p>
<a id="page-174" class="pagenum" title="174"></a>
“Behöfver du den?“
</p>

<p>
“Ni vill ha den?“
</p>

<p>
“Ja, jag har fått en idé, ser du.“
</p>

<p>
“Hvilken?“
</p>

<p>
“Jag vill innesluta den i en liten ask af silfver och
lägga den till grundplåt under Madelones grafkor.“
</p>

<p>
“Det var en vacker tanke, fader Simon! ... ni vill derigenom
beteckna, att grafkoret skjutit upp ur ett ångerfullt
hjerta.“
</p>

<p>
“Något ditåt“, svarade Hvita Björnen, vänligt blinkande.
</p>

<p>
“Så tag den“, yttrade Armand, lemnande honom den
lilla biljetten.
</p>

<p>
“När träffar jag dig?“
</p>

<p>
“Jag går till Bicêtre i eftermiddag.“
</p>

<p>
“Jag går också dit.“
</p>

<p>
“Godt! ... då råkas vi der.“
</p>

<p>
“Hur dags?“
</p>

<p>
“Klockan sex, ty vid den tiden bör jag ha uträttat
mitt ärende för dagen.“
</p>

<p>
“Och jag slutat mitt dagsarbete ... Således klockan sex
hos din far ... Han skall råda mig, hvilken artist jag bör
anlita för att få ritningen till monumentet ... jag vill gerna
hafva det olikt alla andra.“
</p>

<p>
“Jag vet redan, hvem min far kommer att utse till ritningens
verkställare<a id="corr-33"></a>.“
</p>

<p>
“Och det är?“
</p>

<p>
“Hvad säger ni, Simon, om jag redan hade ritningen i
mitt hufvud?“
</p>

<p>
“Du? ... omöjligt, Armand lille!“
</p>

<p>
“Hvarför vore det omöjligt? ... ni vet ju, att jag kan
rita och att jag gjort upp ritningar till flere arbeten både i
guld och silfver.“
</p>

<p>
“I guld och silfver? ... det är något helt annat det ...
Nej, min gosse, jag måste vända mig till någon af de större
artisterne.“
</p>

<p>
“Hvad? ... ni skulle vända er till dem, som rita åt aristokraterne!“
</p>

<p>
“Hvad gör det? ... hvad har konsten att göra med aristokratien?“
</p>

<p>
“Det är sannt ... Men de stora konstnärernes ritningar
kosta pengar, då deremot jag skulle rita för gammal vänskap.“
</p>

<p>
<a id="page-175" class="pagenum" title="175"></a>
“Man ser icke på louis-d’orerna, när det är fråga om
Madelonens grafvård“, menade Hvita Björnen, som för hennes
skull tycktes hafva glömt alla sina gamla sympatier för
det demokratiska elementet.
</p>

<p>
Simon var verkligen på väg att blifva en äkta aristokrat.
I Frankrike lika mycket som annorstädes har fåfängan
spelat demokratien mer än ett spratt.
</p>

<p>
“Nå, vi få väl talas vid“, sade Cambon; “hufvudsaken
är emellertid att Madelone får sin grafvård.“
</p>

<p>
Derefter aflägsnade sig Armand och försvann snart ur
Hvita Björnens åsyn.
</p>

<p>
Denne stod lutad mot sitt vinfastage och kastade en
blick på de öfriga vinfastagerna; men aldrig förr hade hans
öga med sådan andakt hvilat på dem.
</p>

<p>
Kanske trodde han sig stå på Père-Lachaise, en af de
prydligaste begrafningsplatser i verlden, en hel stad af monumenter
i marmor och brons. Kanske såg han sig omgifven
af alla dessa ståtliga minnesvårdar, som hvälfva sig öfver
Abelards och Heloises stoft, öfver Racines, Corneilles,
Lafontaines, Massénas, Davousts, Suchets, Casimir Périers
med fleres grafvar. Men icke var det vid dessa minnen af
Frankrikes ära som vindragarens tanke i denna stund knäböjande
dröjde. Nej! han satt i ett grafkor, hvars like i
skönhet och storlek ännu ingen dödlig sett; han band på
kransar, hvars blommor ännu ingen jord burit; han talade
med en vålnad, vid hvars fötter skaldernas och hjeltarnes
skuggor nedlade sina lyror, sina svärd.
</p>

<p>
De öfriga vindragarne kunde icke begripa hvad det kom
åt Hvita Björnen, som satt så der orörlig och stirrade framför
sig; men det begrepo de, att när en kamrat, sådan som
Hvita Björnen, icke gör något annat än sitter på vinfastagerna,
så blir det desto flere vinfastager att rulla för de öfrige
vindragarne, hvilket icke kunde vara förenligt med rättvisa
och billighet.
</p>

<p>
Derför nalkades de också från alla sidor sin kamrat,
der han satt i sina drömmar. De frågade först höfligt huru
det var möjligt för en så stark arbetare som Hvita Björnen
att blifva trött så tidigt på dagen? Men då intet svar följde,
började de knuffa till den kolossala drömmaren. Som nu
vindragarne icke knuffa såsom vanliga menniskor, så var det
klart att drömmaren skulle störas i sina betraktelser. Också
<a id="page-176" class="pagenum" title="176"></a>
började Hvita Björnen se sig omkring och förfärligt rulla
ögonen, utan att likväl röra sig ur stället.
</p>

<p>
Att rulla ögon är ej detsamma som att rulla vinfastager,
hvarför kamraterne funno för godt att nypa sin vän i armar
och ben, naturligtvis för att sätta lif och rörelse uti dessa
för en vindragare så nödvändiga lemmar.
</p>

<p>
“Parbleu!“ röt nu ändtligen Hvita Björnen, rätande ut
sig i sin fulla längd.
</p>

<p>
“Ni sitter sönder fastaget, monsieur Simon!“ bedyrade
en af kamraterna.
</p>

<p>
“Jaja“, svarade Hvita Björnen, “hufvudsaken blir ändå
att Madelone får sin grafvård.“
</p>

<p>
“Blir det hufvudsaken!“ ropade de med skäl förvånade
vindragarne.
</p>

<div class="chapter">

<h3 class="chapter" id="subchap-0-2-12">
<span class="firstline">Tolfte kapitlet.</span><br />
Hvita Björnen får också sitt ide.
</h3>

</div>

<p class="first">
<span class="firstchar">K</span><span class="postfirstchar">lockan</span> var slagen half till åtta på aftonen, när Hvita Björnens
grofva gestalt syntes på Place de l’Ecole. Han gick
in i en bagarbod. En fransk bagarbod ser ej ut som våra
svenska. Der finnas bröd ända till två alnars längd och en
alns bredd. Men de ligga ej huller om buller såsom i en
svensk bagarbod. De stå uppradade kring väggarne med
det största i midten och vidare allt efter som de äro stora
till. Nedvid hvarje af dessa större bröd ligga smärre, formande
ett slags fotställning, och ofvanpå de förre ser man
några andra smärre, bildande ett slags kapitäl. Följaktligen
är det en rad af kolonner man har för sina ögon, och man
behöfver icke vara hungrig för att finna att bagarboden är
ganska aptitlig.
</p>

<p>
“Bröd för en sou!“ sade han, utan att helsa eller ens
se på bagaren.
</p>

<p>
Bagaren gaf honom ett hvetebröd, mer än tredubbelt så
stort som våra svenska s. k. franska bröd och mer än fyradubbelt
så innehållsrikt som dessa och naturligtvis färskt,
<a id="page-177" class="pagenum" title="177"></a>
ty i Paris hinner ingenting blifva gammalt. Sedan Hvita
Björnen sålunda fått och betalt hvad han begärt, gick han,
utan att taga ett höfligt afsked, hvilket förvånade bagaren,
som hade emottagit och affärdat sin kund med det vanliga:
“Bon soir, monsieur!“ Bagaren kände ganska väl Hvita
Björnen, ty denne var på sin tid känd af alla. Men Hvita
Björnen hade aldrig tillförene varit oartig, ty en fransman
kan icke gerna vara det.
</p>

<p>
Hvita Björnen gick derefter in i en annan bod nära
invid bagarens och hvaruti funnos viktualievaror. Men smöret
är jemväl formadt och uppstäldt i kolonner på disken, i
fönstret och vid väggarne. Hvarje smörkolonn, så ren och
klar att man åtminstone med blotta ögonen icke kan upptäcka
det minsta smolk, har till piedestal en ofantlig ost,
denna i sin ordning omkransad af små ostar, som stå på
kant, lutande sig mot den stora. Men kolonnen har också
sitt kapitäl, ty på en å den liggande blank tennskifva, vidare
än sjelfva kolonnen, knyter sig en krans af ägg, snarlik en
balustrad, från hvars midt höjer sig en lanternin af de läckraste
fläskkorfvar, hvars pyramidaliska spets slutar med en
liten krona af rädisor, hvarannan röd och hvarannan hvit.
Men det är blott formen som är antik, ty innehållet, liksom
bagarbodens, är kärnfärskt allt igenom.
</p>

<p>
“Smör för en sou!“ sade Hvita Björnen, framräckande
sitt bröd, men för öfrigt lika ohöflig mot viktualiehandlanden
som mot bagaren.
</p>

<p>
Viktualiehandlanden fattade en knif med blankt blad
och tog med den ett litet stycke ur en redan ituskuren
smör-kolonn samt utbredde derefter samma stycke på brödet,
så att smörgåsen blef i behörigt skick. Hvita Björnen betalte
och gick. Viktualiehandlandens: “Bon soir, monsieur!“
klingade för döfva öron. Vindragaren fortsatte sin väg,
ätande på sin smörgås.
</p>

<p>
Men det är ej blott folk af Hvita Björnens klass som
i Paris på detta sätt göra sin måltid. Författaren till denna
berättelse har mer än en gång tagit sin frukost på samma
sätt, och han har sett personer mycket bättre än han göra
detsamma, utan att någon af de förbigående parisarne röjt
någon förvåning deröfver.
</p>

<p>
Vi skulle icke vilja tillråda en bättre klädd person att
försöka detsamma i Stockholm. Först blefve han förföljd af
<a id="page-178" class="pagenum" title="178"></a>
en svärm gatpojkar, som, ehuru sjelfva temligen parisiska
hvad detta sätt att spisa beträffar, likväl skulle förlöjliga
samma sätt hos “bättre“ folk. Mötte han sedan en bekant,
så skulle denne genast taga till fötterna, flyende som för
pesten en vän, hvilken jemte lorgnett och handskar vore
försedd med någonting så hiskligt som en smörgås. Ginge
han slutligen upp i ett kollegium eller en rätt, t. ex. kongl.
Svea hofrätt, så finge han säkert en skrapa för oskickligt
uppförande på gatorna. Han blefve rent af en förlorad
menniska, ty hvilken skräddare skulle lemna kredit åt en
offentlig smörgås-ätare? hvilken procentare låna pengar åt
en offentlig smörgås-ätare? hvilken flicka gifta sig med en
offentlig smörgås-ätare? hvilket statsråd förorda en offentlig
smörgås-ätare? Den olycklige! han kunde icke ens visa sig,
utan att verldens misstänksamma blick skulle haka sig fast
vid hans högra hand eller vid hans mun, för att se om han
åt eller nyss hade ätit denna olyckliga smörgås, som stämplat
honom värre än, snart sagdt, den djupaste last.
</p>

<p>
Vi erinra oss, och troligtvis mången annan stockholmsbo,
den gamle baronen och f. d. guvernören S., mannen
med det ungdomliga ansigtet och det yfviga hvita håret,
som för några år sedan sprang på Stockholms gator i svart
frack och hvita linnebyxor både sommar och vinter. Vi
hörde honom ganska litet klandras för det han i sina yngre
dagar förstört sin betydliga förmögenhet, men deremot ganska
mycket för det han, i saknad af betjent eller städerska,
sjelf hemtade sitt dricksvatten från stadens brunnar. Det
förra var ingen fläck på hans adliga sköld, men det sednare
en outplånlig plump i hans stamtafla.
</p>

<p>
Vi hemta så mycket från Paris: vi hemta moderna,
hemta dårskaperna! Om vi äfven hemtade något af det
naturliga, det förståndiga, så skulle vi vinna mycket, i stället
för att förlora mycket.
</p>

<p>
“Bah, hvilken snusförnuftighet!“ svarar man med ett
medlidsamt löje; “liksom låge det så mycket förstånd i en
smörgås, som förtäres på gatan!“
</p>

<p>
Det är likväl mycket förståndigt af en fattig menniska
att ute i fria luften äta en frukost, som inne hos källarmästaren
eller konditorn skulle kosta minst fyra gånger
mera; och för öfrigt gäller hvad vi sagt så ofantligt mycket
annat, som vi i Stockholm icke känna eller tro på derför
att det ej står i de mode-journaler vi hemta från Paris.
</p>

<p>
<a id="page-179" class="pagenum" title="179"></a>
Hvad man än må hafva att anmärka emot Paris — och
det är, åtminstone i vårt tycke, ganska litet — men fri
är man, fri från många af de fördomar, som så mycket bidraga
till tvång, vantrefnad och krångel annorstädes.
</p>

<p>
Hvita Björnen fortsatte sin vandring tilldess han stannade
framför ett likörställe, mycket bekant i Paris under
namnet “Silfverdisken“, och hvilket en resande icke gerna
underlåter att åtminstone en gång besöka.
</p>

<p>
Berörde likörställe öppnades för omkring tjugo år sedan,
men med en anspråkslös disk af trä, hvaruppå endast serverades
plommonlikörer för två sous glaset. Efter tvänne
års förlopp lemnade nyssomförmälte disk rum för en af tenn
och hvilket slags disk är det vanliga på dylika ställen. Men
det dröjde icke många år förr än tenndisken i sin ordning
måste maka sig undan för en ny af silfver, tack vare tvåsous-likörerna.
Sakkännare uppskatta dess värde till 15,000
francs. Men denna dyrbara disk, uti hvilken icke blott
madame Moreau, egarinnan, kan spegla sina sköna svarta
ögon, utan äfven hvarje kund, som önskar veta hur han ser
ut, när han super plommonlikör, denna disk, säga vi, är icke
ett pråligt lock på en medelmåttig kassakista, ty denna anses
äfven af sakkännare vara värd minst 400,000 francs, prisad
vare samma tvåsous-likörer. Må ingen derför tro, att likörerna
äro underhaltiga. När man säger den vackra madame
Moreau att hennes likörer, liksom hennes ögon, äro oöfverträffliga,
så synes hon ingalunda öfverraskad deraf, ty hon
känner de enas värde likaväl som de andras. Det är ej en
vanlig artighet, utan rena sanningen, och som madame Moreau
anser det vara hvarje menniskas pligt att tala sanning, så
har hennes vackra mun icke något belönande småleende för
den, som egnar hennes ögon och hennes likörer sin hyllning.
Madame Moreau har såsom barn speglat sig i silfverdisken,
ty det var hennes numera aflidna moder som lät gjuta den;
men innan sin död skulle hon säkert, om hon det ville, kunna
spegla sig i en af guld, utan att behöfva resa till Californien,
utan att behöfva göra annat än utminutera sina tvåsous-likörer.
</p>

<p>
Sådan ryktbarhet hafva dessa likörer, och silfverdisken
har naturligtvis mångdubblat den. Dock måste medgifvas,
att madame Moreau icke bygger hela sitt förtroende på silfverdisken.
</p>

<p>
<a id="page-180" class="pagenum" title="180"></a>
“Er silfverdisk är ju den enda i Paris?“ frågade henne
en gång författaren.
</p>

<p>
“Ja, monsieur“, svarade madame Moreau.
</p>

<p>
“Men om det skulle falla någon in att i granskapet
öppna ett dylikt ställe med en dylik disk — afunden är i
stånd till allt?“
</p>

<p>
Madame Moreau svarade endast med en blick ... men
med en blick, som ... Ja, hon hade rätt, den förträffliga
madame Moreau. En sådan blick köper man ej i någon
guld- och silfverbod, icke en gång i Paris, och det vill säga
mycket.
</p>

<p>
“God afton, monsieur Simon!“ helsade madame Moreau,
i det hon slog uti den frejdade plommonlikören.
</p>

<p>
Hvita Björnen var då känd på detta ställe. Han var
väl mer än det. Han var dess alldagliga kund ända från
dess första ögonblick för tjugo år tillbaka.
</p>

<p>
“I dag kommer ni fem minuter senare än vanligt“,
anmärkte madame Moreau, utan att synas stött öfver Hvita
Björnens uraktlåtenhet att besvara hennes helsning.
</p>

<p>
Hvita Björnen brukade hvarje afton klockan half till
åtta visa sig framför silfverdisken och taga sin likör, och
detta oafbrutet i tjugo års tid. Icke en gång Madelones
sjukdom och begrafningsdag hade hindrat honom derifrån.
</p>

<p>
“Men, i himlens namn, monsieur Simon, hur är det
med er i dag?“ frågade madame Moreau, förvånad öfver
sin kunds oförklarliga tystlåtenhet.
</p>

<p>
“Hur sade ni, madame?“ frågade denne, sedan han sväljt
likören.
</p>

<p>
Madame Moreau var ej den som frågade tvänne gånger
om en och samma sak, ty hon var ej van vid att vänta
på svar: hon hade vanligtvis alltid fått flere sådana än hon
önskade sig.
</p>

<p>
“Jag frågade hur det var med er i afton?“ sporde hon
likväl, ty med Hvita Björnen var förhållandet annorlunda.
Hon ansåg nämligen sig och sin mor stå i en viss förbindelse
till monsieur Simon. Han hade gifvit handsölet på
trädisken, handsölet på tenndisken, handsölet på silfverdisken.
</p>

<p>
Och handsölet hade haft välsignelse med sig, såsom vi
känna. Derför var hon mer försonlig mot honom, än hon
skulle hafva varit mot hvilken annan som helst.
</p>

<p>
<a id="page-181" class="pagenum" title="181"></a>
Ja, madame Moreau var till och med så tacksam för
det förflutna, att hon upprepade sin fråga för tredje gången.
</p>

<p>
“Illa“, svarade ändtligen Hvita Björnen, i det han satte
sig på en stol och såg ned på golfvet.
</p>

<p>
“Illa, monsieur Simon?“ frågade madame Moreau med
verkligt deltagande.
</p>

<p>
“Mycket illa, madame Moreau“, fortfor Simon, synbart
besvärad af frågorna.
</p>

<p>
Madame Moreau hade för mycken granlagenhet att fråga
vidare, och dessutom var hon fullt sysselsatt med att lyckliggöra
kommande och gående med blickar och plommonlikörer.
</p>

<p>
Men hvarifrån detta <em>illa</em> på en dag, som utlofvat icke
mindre än 15,000 francs till en grafvård åt Madelone?
</p>

<p>
Klockan half till sex hade Hvita Björnen infunnit sig
på Bicêtre, der han precist klockan sex skulle möta Cambon
den yngre. Medan man väntade på denne, språkade man
oupphörligt om den blifvande grafvården. Cambon den äldre,
som sett mycket i sina dagar, hade många goda råd och
upplysningar att i saken gifva. Med en blyertspenna gjorde
han ett ganska genialiskt utkast, som gillades icke blott af
några andra sakkunnige gubbar, hvilka blifvit kallade till
rådslaget, utan äfven af Hvita Björnen sjelf, som likväl var
den kinkigaste bland alla. Han hade till och med gått in
på att Armand skulle få det vigtiga uppdraget om händer,
och det återstod blott att högtidligt meddela denne förtroendet.
</p>

<p>
Men klockan slog half sju, utan att någon Armand
Cambon syntes till. Hon slog sju, men ingen Armand Cambon
lät sig afhöra. Den unge guld- och silfverarbetaren
var känd af alla för sin punktlighet, så att hans frånvaro
nu gaf anledning till många nedslående gissningar, många
mörka aningar.
</p>

<p>
Hvita Björnen, billigtvis oroligare än alla andra, gaf
sig ej längre till tåls, utan lemnade Bicêtre, tagande samma
väg, som han visste att Cambon den yngre brukade gå.
Hvita Björnen mönstrade alla han mötte, men ingen af de
mötande liknade den han sökte. På detta sätt kom han
förbi porten till Jardin des Plantes.
</p>

<p>
“Aha, se Hvita Björnen!“ ropade en röst från porten.
</p>

<p>
Denne stannade och upptäckte en i porten stående
mansperson.
</p>

<p>
<a id="page-182" class="pagenum" title="182"></a>
“Hvad är det om?“ brummade han.
</p>

<p>
“Snusar ni ännu lika mycket, monsieur Simon?“ frågade
samma röst.
</p>

<p>
“Hvad behagas?“
</p>

<p>
“Eller, rättare sagdt, ur hvad slags dosa snusar ni, ty
jag tar för gifvet att ni ej, utan mitt lof, snusar ur min
silfverdosa?“ fortfor rösten, i hvilken läsaren troligtvis
igenkänner vår gamle bekante, djurvaktaren i Jardin des Plantes.
</p>

<p>
Hvita Björnen, icke bevärdigande monsieur Mathieu
med något svar, tog ut steget för att gå vidare.
</p>

<p>
“Har ni träffat monsieur Carlion i dag?“ frågade djurvaktaren.
</p>

<p>
“Monsieur Carlion?“ upprepade Hvita Björnen, hejdande
sig: “hvarför skulle jag träffa honom?“
</p>

<p>
“Hvem vet det?“
</p>

<p>
“Nå, hvarför frågar ni mig då?“
</p>

<p>
“Derför att han har frågat efter er.“
</p>

<p>
“När?“
</p>

<p>
“Vid middagstiden.“
</p>

<p>
“Hvad vill han mig?“
</p>

<p>
“Det kommer han nog att säga sjelf“, svarade djurvaktaren
med en viss vigt på orden.
</p>

<p>
“Jag har intet otaldt med monsieur Carlion“, förklarade
Hvita Björnen.
</p>

<p>
“Ingen har något otaldt med monsieur Carlion“, sade
djurvaktaren; “men monsieur Carlion har otaldt med alla.“
</p>

<p>
“Det rör mig inte.“
</p>

<p>
“Inte mig heller, Gud vare lof! ... ha, ha, monsieur
Simon!“
</p>

<p>
“Hvad kraxar ni åt, gamle korp?“
</p>

<p>
“Hvad är det egentligen som utgör korpars nöje?“ frågade
den humoristiske djurvaktaren.
</p>

<p>
“Ni är ett nöt, monsieur Mathieu!“ förklarade Hvita
Björnen, utan att uppfatta humorn.
</p>

<p>
“Men som likväl snusar ur egen dosa, monsieur Simon!
... ha, ha, ha!“
</p>

<p>
“Vänta, så skall ni få er dosa, monsieur Mathieu!“
försäkrade Hvita Björnen, närmande sig med knuten näfve
sin gamle vän.
</p>

<p>
Det var ej dosor af sådan metall som monsieur Mathieu
vurmade på. Derför drog han sig hastigt tillbaka inom
porten och uppehöll sig ej heller länge bakom den. När
<a id="page-183" class="pagenum" title="183"></a>
Hvita Björnen tittade in genom porten, upptäckte han ingen,
hvarför han tog sitt parti och fortsatte sin gång med samma
uppmärksamhet på alla han mötte, men med samma fruktlösa
resultat.
</p>

<p>
Denna omständighet, i förening med hans ordvexling
med djurvaktaren, ökade allt mer och mer hans dystra lynne,
så att han med skäl kunde besvara madame Moreaus vänliga
förfrågan med orden: “Illa, mycket illa.“
</p>

<p>
“Det har någon frågat efter er i dag“, tillkännagaf
madame Moreau.
</p>

<p>
Hvita Björnen såg något förvånad på egarinnan af silfverdisken,
ty han kom ihåg djurvaktarens ord.
</p>

<p>
“Och det var helt nyss“, fortfor hon, “för knappa fem
minuter sedan, just på slaget half åtta, då ni alltid brukar
komma hit.“
</p>

<p>
“Och han som frågade efter mig, var ...“
</p>

<p>
“Monsieur Carlion.“
</p>

<p>
“Monsieur Carlion! ... han har då äfven sökt mig hos
er, madame Moreau?“
</p>

<p>
“Ja, som jag säger.“
</p>

<p>
“Och ni vet icke hvad han kan vilja mig?“
</p>

<p>
“Nej, monsieur Simon; men ... Ah, se der kommer han
... Nu kan ni fråga honom sjelf.“
</p>

<p>
Hvita Björnen blickade åt dörren och upptäckte snart
en person, som i detsamma inträdde.
</p>

<p>
Den ankomne var klädd i lång mörkblå syrtut med
försilfrade knappar, i hvilka man såg ett skepp, staden Paris’
vapen. Dessutom hade han värja och trekantig hatt. Men
den ankomne behöfde knappast denna uniform för att röja
sin värdighet af stads-sergeant, emedan man nästan kunnat
se det på hans sällsynt högväxta gestalt, vackra ansigte och
stolta hållning.
</p>

<p>
Fransmännen äro i allmänhet ett småväxt folk; men
deras stads-sergeanter och polis-soldater äro verkliga resar samt
dertill utvaldt vackra och prydliga karlar.
</p>

<p>
Den för omkring trettio år sedan aflidne kaptenen för
stadsvakten i Stockholm Nyström hade icke så orätt, när
han inför dåvarande öfverståthållaren, numera likaledes framlidne
baron Edelcreutz, föreslog, såsom den enda möjlighet
att höja den föraktade stadsvaktens och de nästan lika
mycket föraktade polis-betjenternes anseende, att dertill endast
borde utses stort, vackert och välfrejdadt folk.
</p>

<p>
<a id="page-184" class="pagenum" title="184"></a>
“Men hur skulle det gå till, min bäste kapten?“ frågade
öfverståthållaren med ett ironiskt leende.
</p>

<p>
“Ingenting är lättare“, svarade kapten Nyström; “man
uttager ur de begge gardesregementerna, och förnämligast
ur konungens lifgarde till häst, de längsta, vackraste och
bäst vitsordade karlarne samt förflyttar dem på stadsvakten,
ty om så sker, bedyrar jag, att man icke längre skall kalla
mina soldater för korfvar och deras högvakt för korfkittel.“
</p>

<p>
Öfverståthållaren såg på kaptenen, liksom hade han
haft en galning framför sig.
</p>

<p>
“Ne-nej men, min bäste kapten!“ utbrast han slutligen;
“måttliga korfvar ä’ bäst.“
</p>

<p>
I trettio år har man i Stockholm haft roligt åt detta
svar, som skulle för efterverlden vitna om en svensk öfverståthållares
lekande humor, under det man skrattat af hjertans
grund vid föreställningen af den underliga figur, den
stackars “korfkaptenen“ vid tillfället måtte hafva gjort. Men
i Paris, London, Berlin med flere andra större hufvudstäder
skulle man hafva stämplat detta qvicka svar såsom en ganska
stor dumhet, medan man gillat kaptenens förslag, såsom
det på en gång förståndigaste och nödvändigaste.
</p>

<p>
För vida mer än trettio år sedan har man utrikes insett
det okloka och vådliga uti, att de, som böra vidmakthålla
allmän ordning och personlig säkerhet, sökas ur samhällets
drägg.
</p>

<p>
Efter att sålunda hafva upprättat kapten Nyströms minne,
vilja vi blott som hastigast nämna, att till och med en
underofficer af linien skattar sig särdeles lycklig, när han
erhåller plats antingen såsom stads-sergeant eller såsom simpel
nummerkarl vid de tvänne militära polis-kårerna i Paris,
Gendarmerie mobile och Garde républicaine, hvilka begge
kårer hafva det största anseende inom arméen. Också äro
både folk och uniformer de vackraste man kan se. För
öfrigt trotsa vi hvilken som helst att kunna visa oss mera
artiga och förekommande menniskor än polis-sergeanterne och
polis-soldaterne i Paris. Detsamma gäller äfven om konstaplarne
i London och Berlin. Stockholm har sent omsider
fått en ny-organiserad polis; men den är ännu för färsk för
att om den kunna gifva ett stadgadt omdöme. Vi hoppas
naturligtvis det bästa. Förnämsta konsten ligger blott deruti
att icke vara för njugg på penningen, när det gäller
<a id="page-185" class="pagenum" title="185"></a>
allmän ordning och personlig säkerhet, som visserligen äro
penningar värda.
</p>

<p>
Monsieur Carlion nickade vänligt åt Hvita Björnen,
såsom åt en gammal vän, och gick derefter fram till silfverdisken,
der han tog sig en plommonlikör, han som andra,
och betalte den med sina två sous, ty i Paris behöfva ej
polis-betjenterne supa fritt, såsom förr i Stockholm.
</p>

<p>
“Ni har frågat efter mig, monsieur Carlion?“ började
Hvita Björnen samtalet.
</p>

<p>
“Ja, monsieur Simon“, svarade stads-sergeanten med
samma vänlighet, “jag har verkligen i dag tänkt på er mer
än vanligt.“
</p>

<p>
“Högst förbunden! ... Men ni har mer än tänkt på mig,
ni har äfven sökt mig, såsom jag hört.“
</p>

<p>
“Inte just det ... jag har blott i förbigående frågat era
bekanta efter er.“
</p>

<p>
“Ni har då något att säga mig?“
</p>

<p>
“Utan tvifvel.“
</p>

<p>
“Är det mycket angeläget?“
</p>

<p>
“Mindre för mig, än för er sjelf, monsieur Simon.“
</p>

<p>
“En hemlighet?“
</p>

<p>
“Åhnej, vi kunna gerna, om madame Moreau det tillåter,
språka här om saken“, förklarade stads-sergeanten, i
det han slog sig ned på en stol bredvid Hvita Björnens.
</p>

<p>
“Nå?“
</p>

<p>
“Ni är nyfiken?“
</p>

<p>
“Klart.“
</p>

<p>
“Ni anar kanske?“
</p>

<p>
“Hvad?“
</p>

<p>
“Har ni träffat er vän Armand Cambon i dag?“ frågade
stads-sergeanten.
</p>

<p>
“Ja, visst har jag träffat honom“, svarade Hvita Björnen,
fixerande skarpt monsieur Carlion.
</p>

<p>
“Då förmodar jag att han redan sagt er att ...“
</p>

<p>
“Att?“
</p>

<p>
“Att ett visst förnämt fruntimmer mycket intresserar
sig för er.“
</p>

<p>
Hvita Björnen fick stora ögon. Madame Moreau’s ögon
blefvo också större än vanligt. I detta ögonblick hade hon
alltför väl kunnat begära två francs för plommonlikören,
utan att någon skulle ha förvånat sig deröfver eller prutat
deremot. Men hvarken Hvita Björnen eller stads-sergeanten
<a id="page-186" class="pagenum" title="186"></a>
märkte de granna globernas förstoring, ty den ene tänkte
på Madelones grafvård och den andre på — vänta, vi få
väl se.
</p>

<p>
“Men det der känner ni ju redan genom er vän Armand
Cambon“, återtog stads-sergeanten.
</p>

<p>
“Ja“, svarade Hvita Björnen, darrande af glädje, “ja,
han har berättat mig ...“
</p>

<p>
“Att markisinnan d’Estelle vill göra något för er“, inföll
monsieur Carlion, klippande med ögonen.
</p>

<p>
“För mig? ... visserligen ja ... men egentligen var det
för ...“
</p>

<p>
“Ja, jag förstår ... jag hör att Armand Cambon redan
sagt er allt ... Nå, hvad säger ni sjelf derom?“
</p>

<p>
“Hvad jag sjelf säger?“ upprepade Hvita Björnen; “ni
begriper väl, monsieur Carlion, att markisinnans godhet på
det högsta rört mig ... och att jag, långt ifrån att känna
någon ovilja mot henne ...“
</p>

<p>
“Ja, ni har verkligen hyst den största ovilja mot markisinnan“,
tillade stads-sergeanten; “er ovilja hade till och
med kunnat bli farlig för hennes lif ... det hade kunnat bli
ganska vådligt för henne det der uppträdet i Jardin des
Plantes.“
</p>

<p>
“Uppträdet i Jardin des Plantes! ... hvad är det för
uppträde?“ frågade Hvita Björnen, som var för klok att
bekänna ett kort, utspeladt af en stads-sergeant.
</p>

<p>
“Ni tror icke att jag känner det“, yttrade denne; “ni
har alltid så underliga idéer för er, monsieur Simon ...
Markisinnan har, som ni väl kan förstå, berättat allt för
mig, och äfven den unge Cambon ...“
</p>

<p>
“Hvad har den unge Cambon berättat?“
</p>

<p>
“Detsamma som markisinnan ... det måtte ni väl också
kunna begripa.“
</p>

<p>
“Har han berättat ... Armand Cambon skulle för er ha
berättat ...“
</p>

<p>
“Att monsieur Simon hyser en stor förkärlek för lejonen
i Jardin des Plantes.“
</p>

<p>
“Ha!“ utropade Simon, slående knytnäfven mot sin
breda knäskål, så att den vackra madame Moreau hoppade
upp från sin stol bakom silfverdisken.
</p>

<p>
“Men min Gud, hvad ni alltid är häftig“, förebrådde
stads-sergeanten med vänligaste stämma; “ni är ond på den
<a id="page-187" class="pagenum" title="187"></a>
beskedlige gossen, som ni snarare borde tacka, ty hvad nu
markisinnan tänker göra för er, är i alla fall hans verk.“
</p>

<p>
Hvita Björnen lugnade sig, ty hans tanke återfördes
till grafvården.
</p>

<p>
“Ni är således nöjd med hvad markisinnan lofvat er?“
frågade stads-sergeanten.
</p>

<p>
“Ja, och jag skall hädanefter egna henne min hela
tacksamhet“, försäkrade Hvita Björnen.
</p>

<p>
“Det låter höra sig, det tycker jag om“, försäkrade å
sin sida monsieur Carlion; “jag sade också genast, att ni
skulle med största tacksamhet uppfylla hennes önskan.“
</p>

<p>
“Ack ja! hur skulle markisinnan ens kunna tvifla derpå?“
undrade Simon med ett verkligen sublimt leende.
</p>

<p>
“Och likväl gjorde hon det i början.“
</p>

<p>
“Det är icke möjligt“, förklarade Hvita Björnen, nästan
skrattande; “hon tror då mig vara en verklig björn.“
</p>

<p>
“Det var icke så alldeles utan det“, menade stads-sergeanten;
“men när Cambon, å era vägnar, högtidligt försäkrade,
att hon gick ert hjertas innersta önskan till mötes ...“
</p>

<p>
“Det kunde han verkligen med skäl försäkra“, inföll
Simon, med tilltagande munterhet.
</p>

<p>
“Så blef hon slutligen fullkomligt öfvertygad och tviflade
icke längre“, fortfor stads-sergeanten.
</p>

<p>
“Men en sak förvånar mig“, anmärkte Hvita Björnen.
</p>

<p>
“Och det är?“
</p>

<p>
“Att hon vände sig till er i denna sak.“
</p>

<p>
“Finner ni detta så underligt?“
</p>

<p>
“Ja.“
</p>

<p>
“Markisinnan är, skulle jag tro, berättigad att vända
sig till hvem hon vill.“
</p>

<p>
“Visserligen, men ...“
</p>

<p>
“Och för öfrigt kan det ju göra er detsamma, allenast
det blir såsom ni önskat.“
</p>

<p>
“Nå må göra då ... det är då åt er hon lemnat detta
uppdrag.“
</p>

<p>
“Ja, och ni kan vara viss om att jag icke skall underlåta
något, som kan bidraga till den lyckliga utgången.“
</p>

<p>
“Godt! ... jag får väl då rätta mig derefter.“
</p>

<p>
“Det är gifvet, monsieur Simon.“
</p>

<p>
“Det är då åt er hon lemnat pengarna?“
</p>

<p>
“Ja.“
</p>

<p>
“Hela summan?“
</p>

<p>
<a id="page-188" class="pagenum" title="188"></a>
“Ja.“
</p>

<p>
“Femtontusen francs.“
</p>

<p>
“Var det så mycket?“ frågade stads-sergeanten, synbart
förvånad.
</p>

<p>
“Ja visst var det femtontusen francs“, försäkrade Hvita
Björnen med ifver.
</p>

<p>
“Och hon har lofvat er så mycket?“
</p>

<p>
“Ja ... vänta så skall ni sjelf få se“, yttrade Simon,
tagande fram den lilla rosenbiljetten, som Armand Cambon
på förmiddagen lemnat honom; “det här är markisinnans
egenhändiga skrifvelse.“
</p>

<p>
“Och der stå femtontusen francs?“ frågade monsieur
Carlion, ånyo klippande med ögonen.
</p>

<p>
“Nej, jag ser att der står ingen uppgifven summa“,
svarade Hvita Björnen.
</p>

<p>
“Nå?“
</p>

<p>
“Men Armand Cambon sade, att hennes löfte gick ut
på den summa jag nämnt.“
</p>

<p>
“Och Armand Cambon har sagt femtontusen?“
</p>

<p>
“Ja, monsieur Carlion.“
</p>

<p>
“Det måtte vara missförstånd, ty markisinnan påstod,
att den unge mannen just varit den, som föreslagit hela
affären och sjelf uträknat hvad den skulle kosta.“
</p>

<p>
“Emellertid är det såsom jag sagt.“
</p>

<p>
“Men så mycket kan ju icke behöfvas, käre monsieur
Simon.“
</p>

<p>
“Det är visserligen sannt att det låter sig göra för
mindre ... Nå, det är detsamma, bara det blir vackert och
värdigt“, medgaf Hvita Björnen, fogligare än man af honom
kunnat vänta.
</p>

<p>
“Nå är ni färdig nu då?“ frågade stads-sergeanten.
</p>

<p>
“Färdig? ... visst är jag färdig“, svarade Hvita Björnen
med återtagen glädtighet.
</p>

<p>
“Genast?“
</p>

<p>
“Ja visst, om det också vore på ögonblicket.“
</p>

<p>
“Jag kunde väl tro det ... Men ... men hvar har ni
era saker?“ frågade stads-sergeanten, skådande sig omkring.
</p>

<p>
“Saker? ... Visserligen har jag en ritning på tapeten;
men ...“
</p>

<p>
“Ritning? ... Ni har då sjelf gjort upp er marschruta ...
Så mycket bättre ... men hvar har ni er kappsäck?“
</p>

<p>
<a id="page-189" class="pagenum" title="189"></a>
“Kappsäck! ... Är ni galen, monsieur Carlion!“ ropade
Hvita Björnen, skrattande.
</p>

<p>
“Hvem är galen?“
</p>

<p>
“Ni, med all respekt.“
</p>

<p>
“Men vet ni då icke att jernvägståget till Lyon afgår
klockan half tio?“
</p>

<p>
“Hvad rör det mig, monsieur Carlion?“
</p>

<p>
“Ni måste ju först resa till Lyon“, upplyste stads-sergeanten.
</p>

<p>
“Hvartill det? ... Man får ju arbetet lika godt, ja till
och med bättre i Paris ... Hvad har jag då i Lyon att
göra? ... Det är ju ett spektakel, min bäste monsieur Carlion.“
</p>

<p>
“Hur kan ni säga så, min allra bäste monsieur Simon?
... Från Lyon afgår man ju till Marseille?“
</p>

<p>
“Marseille!“
</p>

<p>
“Och derifrån med ångbåtsledighet till Alger.“
</p>

<p>
“Alger!“
</p>

<p>
“Ja, jag tror att om fyra dagar någon af ångbåtarne
går från Marseille till Alger.“
</p>

<p>
“Men hvad vill då allt det här säga?“ frågade Hvita
Björnen, som nu icke rätt visste om han borde skratta åt
eller förarga sig öfver stads-sergeantens skämt, ty för ett
sådant antog han det naturligtvis.
</p>

<p>
Men att skämta med Madelones minne var redan väl
starkt i Simons ögon.
</p>

<p>
“Men har då icke den hederlige Armand Cambon sagt
er att ni skulle resa i afton klockan half tio?“ frågade stads-sergeanten.
</p>

<p>
Hvita Björnen vände tigande sina blickar mot sergeanten.
</p>

<p>
“Har han icke sagt er, att markisinnan skulle betala
er resa till Alger?“ fortfor denne.
</p>

<p>
Hvita Björnen teg, utan att taga blickarne ifrån monsieur
Carlion.
</p>

<p>
“Visst har han det“, påstod ihärdigt denne; “ty det
är ju från honom som förslaget egentligen kommer, och ni
sade ju nyss sjelf att ni var nöjd dermed ... Hvad kommer
nu åt er, monsieur Simon?“
</p>

<p>
“Och Madelones grafvård?“ frågade ändtligen Hvita
Björnen med svag röst.
</p>

<p>
“Grafvården åt Madelone?“ fortfor Simon med dof, men
tydlig stämma.
</p>

<p>
<a id="page-190" class="pagenum" title="190"></a>
“Hvad är det för slag?“
</p>

<p>
“Den lefvande gladan!“ mumlade Hvita Björnen, i det
han reste sig från stolen och närmade sig silfverdisken.
</p>

<p>
Stads-sergeanten reste sig äfven upp och följde vindragaren.
</p>

<p>
“En likör till, madame Moreau!“ bad Hvita Björnen,
torkande med rockärmen svetten ur sin panna.
</p>

<p>
Madame Moreau fattade likörbuteljen, men glömde att
hälla uti glaset, ty hennes ögon hvilade på Simons bleka
ansigte.
</p>

<p>
“Men i himlens namn, bäste herr Carlion!“ sade hon,
“hvad betyder allt detta här?“
</p>

<p>
“Min nådigaste! det vore egentligen jag som borde göra
denna fråga“, förklarade monsieur Carlion; “ty föreställ er
bara: en förnäm dam, som alltid omfattat monsieur Simon
med mycken ynnest och nåd, får höra att han, ledsen vid
Paris och det mödosamma vindragareyrket, önskar resa till
Alger för att förena sig med de kolonister, som redan vistas
der och befinna sig särdeles väl i detta fruktbara och sköna
land, der man aldrig vet hvad köld är ...“
</p>

<p>
“Men så mycket mer hvad hetta vill säga“, inföll madame
Moreau, som aldrig hört Simon klaga öfver kölden,
men deremot nu ganska tydligt såg att han var blossande
varm.
</p>

<p>
“Denna förnäma dam“, fortfor stads-sergeanten, “ger mig
en summa pengar för att ombestyra monsieur Simons resa,
och jag har redan köpt biljetten till resan.“
</p>

<p>
“Men det tyckes som vore monsieur Simon alls icke
beredd på att resa“, anmärkte den beskedliga madame
Moreau.
</p>

<p>
“Ja, är det icke besynnerligt!“ undrade stads-sergeanten;
“och likväl har hans bäste vän, Armand Cambon, som
madame säkert känner, icke allenast beredt honom derpå,
utan äfven sjelf meddelat den förnäma välgörarinnan hans
önskan först och samtycke sedan ... Följden är också den
att jag, icke nöjd med att blott skaffa biljetten, äfven hört
mig om och med mycken svårighet lyckats förskaffa honom
en säker följeslagare, på det han ej måtte få för tråkigt
under den långa resan ... ja, icke nog dermed, jag har äfven
förskaffat mig polis-prefekten monsieur Rambuteau’s egenhändiga
order.“
</p>

<p>
<a id="page-191" class="pagenum" title="191"></a>
“Här äro mina två sous för likören“, sade Hvita Björnen,
kastande de tvänne sou-styckena på silfverdisken.
</p>

<p>
“Men ni har ju icke tagit någon likör“, underrättade
madame Moreau, “och jag har glömt att hälla i den.“
</p>

<p>
Hvita Björnen tycktes icke hafva hört hvad hon sade,
ty han tog ett steg närmare dörren.
</p>

<p>
Men stads-sergeanten tog äfven ett steg, så att han befann
sig emellan Hvita Björnen och samma dörr.
</p>

<p>
“Ni vill hindra mig att gå?“ frågade Simon med ett
försmädligt leende.
</p>

<p>
“Ni hörde då icke, att jag har polis-prefektens egenhändiga
order“, påminde Carlion, i det han tog fram ett
papper, som han höll framför Hvita Björnens ögon.
</p>

<p>
“Monsieur Carlion!“ yttrade denne; “ni måste vara
god och maka åt er något, ty annars ...“
</p>

<p>
“Ty annars?“
</p>

<p>
“Går jag tvärs öfver er, och det är icke bra, ty jag
har skor med dubbla bottnar“, tillkännagaf Hvita Björnen.
</p>

<p>
“Men ni går väl icke öfver polis-prefektens order, förmodar
jag?“
</p>

<p>
“Jag går öfver sjelfva Tuilerierna, om de ligga mig i
vägen“, förklarade Hvita Björnen.
</p>

<p>
“Ni är för tung och ovig till saltomortaler, monsieur
Simon ... Ni hoppar icke ens öfver sex man med påskrufvade
bajonetter.“
</p>

<p>
Dervid tog stads-sergeanten ett nytt steg baklänges mot
dörren.
</p>

<p>
Hvita Björnen följde honom icke, ty han hörde vapengny
och upptäckte i den öppnade dörren flere män i municipal-gardets
lysande uniform.
</p>

<p>
“Ni har gjort er mycket besvär, monsieur Carlion“,
anmärkte Hvita Björnen.
</p>

<p>
“Det är visst icke något besvär, monsieur Simon“, svarade
stads-sergeanten med en bugning; “ni är för öfrigt icke
den förste betydande person, som lemnat Paris med eskort.“
</p>

<p>
“Men ni har glömt att jag år 1830 ensam fälde till
marken mer än två dussin af Carl X:s schweizer-garde och
hvilka alla voro halfva hufvudet längre än era gardister“,
erinrade Hvita Björnen.
</p>

<p>
“Hvem kunde glömma det?“ yttrade monsieur Carlion;
“men på den tiden var ni en oförståndig och hetlefrad yngling,
då ni deremot nu är en äldre och sansad man.“
</p>

<p>
<a id="page-192" class="pagenum" title="192"></a>
“Det är således med våld man ämnar föra mig från
Paris?“ frågade Hvita Björnen.
</p>

<p>
“Med våld? bevare oss Gud derifrån!“
</p>

<p>
“Utan ransakning och dom släpa mig till Alger?“
</p>

<p>
“Hur kan ni tro oss om något sådant?“
</p>

<p>
“Men om jag vägrar att följa er? ... om jag protesterar
mot detta angrepp på den personliga friheten?“
</p>

<p>
“I fall det är ett angrepp mot den personliga friheten,
så är det klart att ni måste protestera.“
</p>

<p>
“Nåväl, jag protesterar.“
</p>

<p>
“Det måste ske skriftligen.“
</p>

<p>
“Godt! jag gör det skriftligen.“
</p>

<p>
“Det är i sin behöriga ordning, men protesten måste
dateras Alger.“
</p>

<p>
“Monsieur Carlion!“ röt Hvita Björnen till, antagande
en hotfull ställning.
</p>

<p>
“Klockan är redan half nio och ni vet att half tio
afgår bantåget.“
</p>

<p>
“Det kommer en gång att utkräfvas en blodig vedergällning
för detta godtyckliga förtryck.“
</p>

<p>
“Det är icke omöjligt, men detta kan icke uppskjuta
en så angelägen resa.“
</p>

<p>
“Ni går att fullända en af de svartaste intriger, som
någonsin blifvit spunnen.“
</p>

<p>
“Hvad är en färd till Alger emot en resa in i lejonets
gap?“
</p>

<p>
“Ha, monsieur Carlion!“
</p>

<p>
Hvita Björnens blickar irrade sökande kring rummet
och stannade slutligen på silfverdisken, i hvilken jemväl
hans breda händer fattade. Men om också hans begge armar
med all säkerhet kunnat lyfta denna silfverskifva och begagna
den som vapen, i trots af de 15,000 francs som den
kostade, så var den likväl “till förekommande af all säkerhet“
fastnitad vid sjelfva disken, hvilken jemväl i sin ordning
var med grofva jernskrufvar fästad vid golfvet. Hvita
Björnen drog tillbaka sina händer, ty Simon var ingen
Simson.
</p>

<p>
Madame Moreau, som med synbar ängslan följt Hvita
Björnens blickar och rörelser, lade sina runda armar öfver
silfverdisken, för att beskydda den, liksom hade hon verkligen
fruktat för en ny Simson.
</p>

<p>
<a id="page-193" class="pagenum" title="193"></a>
“Gör er icke olycklig, monsieur Simon“, bad hon; “det
är kanske icke så farligt som ni föreställer er ... men ett
fruktlöst motstånd vore både vansinnigt och olycksbringande
för evigt.“
</p>

<p>
“Madelone! Madelone!“ mumlade Hvita Björnen med
knutna handen mot pannan.
</p>

<p>
“Är det detta som oroar er, stackars Simon“, yttrade
madame Moreau med det mest deltagande uttryck; “var då
lugn, ty så länge jag lefver, skall ingen vissnad krans ligga
på Madelone’s graf.“
</p>

<p>
En blick af tacksamhet från Hvita Björnens ögon belönade
madame Moreau för hennes tröstrika löfte. Derefter
vände han sig mot stads-sergeanten och municipal-gardisterne,
hvilkas bajonetter hotande glittrade mot hans bröst.
</p>

<p>
“Jag följer er“, ropade han, “derför att jag <em>vill</em> det
... derför att jag behöfver denna nya olaglighet, för att få
er merit-förteckning full ... Fören mig öfver hafvets vågor
ända till yttersta gränsen af Afrikas öknar! ... Jag skall
gräfva mig genom de sednare och klyfva de förra: jag skall
återkomma ... Men ve då, ve er alla! ve, ve!“
</p>

<p>
Efter dessa ord öfverlemnade han sig med högburet
hufvud åt vakten och försvann med den.
</p>

<p>
Sålunda fick Hvita Björnen äfven sitt ide.
</p>

<div class="chapter">

<h3 class="chapter" id="subchap-0-2-13">
<span class="firstline">Trettonde kapitlet.</span><br />
Queue’n.
</h3>

</div>

<p class="first">
<span class="firstchar">M</span><span class="postfirstchar">en</span> hvarför kom icke Armand Cambon, såsom aftaldt var,
klockan sex till Bicêtre? hvarför bröt han sitt till Hvita
Björnen gifna högtidliga löfte? hvarför glömde han någonting
så vigtigt som Madelone’s grafvård?
</p>

<p>
Armand Cambon kunde icke komma till Bicêtre klockan
sex. Han kunde icke komma sju, icke heller half åtta, ja
troligtvis icke ens på hela aftonen, ty han stod i queue på
<a id="page-194" class="pagenum" title="194"></a>
rue Lepelletier utanför l’Académie Royale (numera Nationale)
de Musique.
</p>

<p>
Denna queue, flere timmar gammal, tycktes förlora sig
i oändligheten. Krökande sig i flere bugter, var den ännu
orörlig som en mättad orm; men den var långt ifrån att
vara mättad, ty den började vid biljettluckan, och denna
var ännu icke öppnad. Dess orörlighet var en följd af ordningens
vana, denna blott bevakad af en enda stads-sergeant,
som icke ens behöfde öppna munnen, för att hålla lugnet
vid makt.
</p>

<p>
I Stockholm har man, oss veterligt, endast vid tvänne
tillfällen sökt bilda queue. Det första var då högstsalig
konung Carl XIV Johans lik visades; men då gick det så
oregerligt och lifsfarligt till, att en viss grefve, känd för
sina naiva infall, fann sig föranlåten yttra: “Det är aldrig
värdt att bereda stockholmsborne något nöje“. Det andra
tillfället var, när Jenny Lind för några år sedan för första
gången efter en hemkomst till fäderneslandet skulle uppträda
såsom “Regementets Dotter“; men då, ehuru queue’n bildades
midt framför en högvakt samt från början till slut
bevakades af polisbetjenter, uppkom en sådan oordning, att
nästan hvarje deruti stående person fick sina kläder sönderrifna
och ganska många blefvo så illa skadade att de sanslöse
måste bäras från platsen. Endast i Stockholm kunde
det gå an för ett par handfasta vindragare eller jernbärare,
att, sedan de sjelfve hela natten sofvit i god ro, om morgonen
inställa sig för att bryta queue’n och intaga första
ledet framför de många hundra, som stått der hela natten.
Men det blir väl bättre med tiden. Efter ett halft sekels
förlopp kunna nog våra barnbarn bilda queue lika bra som
alla andra, och det vore åtminstone något.
</p>

<p>
Den queue, om hvilken vi nu tala, har, såsom äfven
nämndes, stått der flere timmar, ja långt före den vanliga
timmen för middagsmåltiden, som är klockan fem; men man
behöfver derför icke hungra eller törsta. På begge sidor
om queue’n röra sig en mängd minuthandlare af gatan, serverande
all slags kallmat, alla sorters dryckesvaror, jemte
snus, cigarrer och stoppade tobakspipor med sina dertill hörande
brinnande fidibussar, ja till och med sko- och klädesplagg
med mera, som tillhör ordentlig toalett. Man säger
att man naken kan inträda inom murarne af Palais National
(f. d. Royal) och inom en qvarts timme gå ut derifrån
<a id="page-195" class="pagenum" title="195"></a>
“comme il faut“, och detta är visserligen sannt. Men man
kan också, en fallen ängel lik, störta ned från himmelen
midt i en parisisk queue och efter några minuters förlopp
träda lika hygglig och snygg som annat folk in i den
granna teatersalongen, för att vid Fanny Cerritos dans eller
Julia Grisis sång drömma om sin förlorade himmel.
</p>

<p>
Men utom dessa köpmän af gatan, kringsvärmas man
äfven af en tallös mängd utbjudare af texten eller programmet
till det teaterstycke, som samma afton skall uppföras.
</p>

<p>
Armand Cambon, som stod bland de siste och följaktligen
ganska långt ifrån biljettluckan, kände sig nästan lomhörd
af följande rop från alla sidor.
</p>

<p>
“La pièce: le violon du diable, un franc! ... le programme
de la pièce: le violon du diable, trois sous ... voici le programme!
... tout le contenu de la pièce, la pièce entière, un
franc! ... voici le programme!“
</p>

<p>
Cambon såg nästan alla sina grannar köpa antingen
texten eller programmet.
</p>

<p>
“Hvad är le violon du diable för en opera?“ frågade
han den som stod bredvid honom.
</p>

<p>
“Vet ni inte att det är en ballett?“ afgaf denne till
svar med en medlidsam blick på den okunnige.
</p>

<p>
“Nej, monsieur.“
</p>

<p>
“Ni vet då inte att denna ballett i afton gifves för
första gången?“
</p>

<p>
“Nej.“
</p>

<p>
“Kanske icke heller att Fanny Cerrito skall uppträda
deruti?“
</p>

<p>
“Nej.“
</p>

<p>
“Hm!“
</p>

<p>
Armand Cambon hade således, i stället för att hålla
sitt löfte till sin f. d. lärare, stält sig i queue utan att
känna hvilken pjes skulle uppföras och utan att hafva
Fanny Cerrito att skylla på. Vår hjelte var då en blind
teatervurm.
</p>

<p>
“Skall vara alldeles utomordentlig, den der italienska
dansösen“, återtog grannen.
</p>

<p>
“Jaså“, svarade Armand, temligen liknöjdt.
</p>

<p>
“Skall vara till och med bättre än Maria Taglioni och
Fanny Elsler.“
</p>

<p>
“Jaså.“
</p>

<p>
<a id="page-196" class="pagenum" title="196"></a>
“Monsieur tycker inte särdeles om balletter, tror jag?“
yttrade grannen något förvånad.
</p>

<p>
“Så der“, svarade Cambon med ett uttryck, som bevisade
att grannen trodde rätt.
</p>

<p>
“Monsieur är kanske mera road af musiken?“ frågade
denne; “ni är en stor beundrare af operan, monsieur?“
</p>

<p>
“Det kan jag just inte säga“, svarade Cambon mycket
tankspridd.
</p>

<p>
“Hm!“ mumlade grannen, som fann det vara förspild
möda att tala med en sådan barbar.
</p>

<p>
Om Armand Cambon hvarken tyckte om operamusiken
eller balletten, hvad hade han då i queue’n utanför operahuset
att göra? Hvarför tog han upp platsen för en annan,
som bättre än han förmådde uppskatta dessa himmelens gåfvor,
och detta vid ett tillfälle, då han visste sig vara väntad
och efterlängtad på Bicêtre?
</p>

<p>
“Det skulle emellertid lätt kunna hända att vi i afton
gå miste om biljetter“, yttrade grannen.
</p>

<p>
“Gå miste om biljetter!“ upprepade Armand häftigt;
“ni tror då, monsieur, att ...“
</p>

<p>
“Att innan vi hinna till biljettluckan, kunna möjligtvis
alla biljetterna vara sålda“, menade grannen.
</p>

<p>
“Hur då? ... hur kan ni tro det?“ ropade Cambon med
en ifver, som borde förändra grannens förra tanke om hans
kärlek för opera-musiken och balletten.
</p>

<p>
“Jo“, svarade grannen, “för det första hafva vi mera
än hundra personer framför oss i queue’n, hvilka naturligtvis
skola köpa biljetter innan vi hinna fram.“
</p>

<p>
“Än sedan?“
</p>

<p>
“För det andra har det hela förmiddagen varit stark
efterfrågan på biljetter ... det är möjligt att det blott finnes
ett mindre antal qvar, i fall det ens finnes någon ... fem äro
alltid mer än fyra.“
</p>

<p>
En biljett till teatrarne i Paris kostar på förmiddagen
25 procent mera än på eftermiddagen, då man, medföljande
queue’n, köper i biljettluckan. Detta gäller alltid de förnämsta
teatrarne. En parterrbiljett till operan t. ex. kostar
före middagen fem francs, men efteråt i queue’n endast
fyra, hvarför det också händer att queue’n icke får biljetter,
isynnerhet när sådana pjeser gifvas, hvilka, såsom det hos
oss kallas, förorsaka “rusning“. Men hvad de mindre eller
folk-teatrarne beträffar, är det vissa rader eller loger, som
<a id="page-197" class="pagenum" title="197"></a>
aldrig få säljas förut, på det att arbetsklassen, som icke har
tillfälle att köpa på förhand, icke förgäfves må ställa sig i
queue. Att stå förgäfves i queue är emellertid en stor
obehaglighet, det kan ej bestridas; men dock händer sådant,
ty fransmannen är för stor hushållare för att på förmiddagen
betala en sak med fem francs, som han på eftermiddagen
kan få för fyra.
</p>

<p>
“Ni tror således att vi kunna bli utan biljetter?“ frågade
Armand nästan med hjertat i halsgropen.
</p>

<p>
“Jag säger att det inte är otroligt ... emellertid ångrar
jag att jag ej köpte på förmiddagen.“
</p>

<p>
Armand Cambon lemnade på ögonblicket sin plats, hvilken
genast intogs af en bland de två, som förut stått bakom
honom. Det var nu ändtligen förståndigt af vår hjelte.
Han kan, ehuru i senaste laget, ännu hinna till Bicêtre
innan det stängs.
</p>

<p>
Men den unge mannen hastar ej till Bicêtre. Han
springer endast förbi queue’n och stannar vid dess första led.
</p>

<p>
Vill han smugla sig in der? Det vore fruktlöst bemödande.
Han skulle tillbakavisas och, om han föröfvade våld,
tillbakakastas midt i skötet på stads-sergeanten, och det är
icke fader Abrahams sköte. Icke en gång en prins skulle
våga detta försök.
</p>

<p>
Men det finnes ett slags personer, som beständigt stå i
queue, utan att någonsin köpa biljetter. De bilda vanligtvis
de första leden och skryta ganska högljudt med sin lycka.
Men när biljettluckan öppnas, smyga de sig understundom
förbi den, utan att, såsom nyss antydt är, begagna sig af
denna sin lycka. Hvarför ställa de sig då i queue?
</p>

<p>
Är det för att förarga sin nästa? Ack nej, i Paris
gör man sig hvarken tid eller besvär att förarga sin nästa.
Man lemnar denna fullkomligt i fred. Det är visserligen
sannt, att man icke röjer den deltagande ömhet för sina
medmenniskor, som man ofta finner hos mera hjertliga folk;
men så oroar man icke heller sin kristendomsbroder eller
-syster med sqvaller och förtal, hvilket lika ofta är fallet
bland de mera hjertliga folken.
</p>

<p>
Ifrågavarande personer äro endast affärsmän och bilda
de första leden för att mot en afgift, lämpad efter nyfikenheten,
kunna bevaka platsen åt hugade spekulanter. Den
som vill betala dem hvad de begära, får också deras plats.
Är nyfikenheten för aftonen mindre, så kostar naturligtvis
<a id="page-198" class="pagenum" title="198"></a>
platsen mindre; är det ingen nyfikenhet, finns det icke heller
någon som bjuder. Det är då en dålig affär, och man smyger
sig med bortvändt ansigte förbi biljettluckan. Men man
förlorar icke modet. Man ställer sig utanför porten till
teaterhuset och passar på, när någon pjes eller akt är slutad.
Man läser i de nedkommandes blickar, om pjesen är tråkig,
om trängseln på parterren är outhärdelig; man räknar pannans
rynkor eller svettdropparne, och summan blir att man
bjuder några sous, men allra helst ingenting för kontra-marken,
den man sedan, i fall det blir affär af, säljer åt en
annan, med någon vinst naturligtvis. Misslyckas äfven
denna affär, så är det ännu sämre; men man hänger sig
icke för det. Man lägger sig att sofva, antingen man har
eller icke har tak öfver hufvudet, och drömmer om nya
queuer och lyckligare teaterportar, om mycket goda eller
mycket dåliga teaterstycken, ty man har fördel af beggedera.
Det är endast medelmåttan man hatar.
</p>

<p>
Det var till en af desse affärsmän som Armand Cambon
vände sig.
</p>

<p>
“Monsieur! tror ni att det finnes några biljetter qvar
i luckan?“ frågade han.
</p>

<p>
“På hvilken plats, monsieur!“
</p>

<p>
“På parterren till exempel.“
</p>

<p>
“På parterren? ... det finns, monsieur.“
</p>

<p>
“Många?“
</p>

<p>
“Många? ... pardon, monsieur? hur kan ni säga många,
när Fanny Cerrito dansar! ... Finnes det ett dussin qvar,
så må man skatta sig lycklig, lyckligare än själen, när den
lemnar sin skärseld.“
</p>

<p>
“Ni är emellertid säker på att det är ett dussin qvar?“
</p>

<p>
“Säker? ... hur kan man vara säker, när Fanny Cerrito
dansar! ... monsieur, hon dansar för första gången i le violon
du diable ... le violon du diable, monsieur! ... hvilken ballett,
monsieur!“
</p>

<p>
“Men huru många är ni då säker på?“ frågade Armand
otåligt.
</p>

<p>
“Jag vill ej våga mitt lillfinger på att det är ett dussin,
men jag vågar min hals, hela min hals, monsieur, att det
åtminstone finnes åtta qvar ... Ah, hvarför har ni inte i
tid passat på, monsieur? ... hvarför står ni inte i queue
från morgonen till qvällen, när Fanny Cerrito dansar? ...
<a id="page-199" class="pagenum" title="199"></a>
Hvad är Taglioni, monsieur! ... hvad är Elsler, monsieur!
... ja, det kan inte finnas fler än åtta, monsieur.“
</p>

<p>
Affärsmannen, som stod i fjerde ledet, borde således
blifva den sjunde eller åttonde af de åtta utvalde.
</p>

<p>
“Jag vill köpa er plats“, förklarade Cambon.
</p>

<p>
“Ni vill ... jag undrar alls icke på det ... men jag svarar
er såsom jag nyss svarade den tjugonde, ty ni är den
tjuguförste, som vill köpa denna lyckliga plats ... Men hvad
tänkte ni då på, som inte förr ...“
</p>

<p>
“Men hvad svarade ni den tjugonde?“ frågade Armand,
stampande fötterna af otålighet.
</p>

<p>
“Att jag sjelf en gång måste se denna ojemförliga talang,
som sett Europa vid sin fot, sett Amerika, monsieur!
... Kanske är det den enda gången hon uppträder, åtminstone
förklarade hon sjelf på repetitionen i dag, ty jag har
en bror som är maskinist, monsieur, hon förklarade att hon
först efter en månad tror sig kunna uppträda för andra
gången ... hon står en qvarts timme på ena tåspetsen, utan
att någon håller henne om lifvet, monsieur, och under det
hon står på denna tåspets, spelar hon viol, monsieur, och
det är just le violon du diable, monsieur ... hvilken sublim
ballett! ... Le violon du diable är en ängels tanke, monsieur!
... Splitter nya dekorationer, målade af den store
Desplechin ... hvilka skyar! hvilken himmel, hvilken soluppgång!
Soluppgången är af den store Thierry; man kunde
ge fem francs bara för himmelens skull, monsieur.“
</p>

<p>
“Ett bestämdt ord: vill ni sälja eller vill ni inte sälja?“
frågade Cambon med tilltagande oro.
</p>

<p>
“Ni är en stor beundrare af Fanny Cerrito, och det
hedrar er smak, monsieur!“ komplimenterade affärsmannen;
“ni skall applådera henne med värma och kraft, ty ni är i
era bästa år, och jag unnar henne denna hyllning ... Jag
vill ej beröfva henne den och skulle derför kunna afstå min
plats åt er.“
</p>

<p>
“Nå, priset?“
</p>

<p>
“Jag nämnde att jag har en bror, som är maskinist:
jag skulle kunna få se henne ändå, skulle kunna få se henne
mellan kulisserna, monsieur.“
</p>

<p>
“Priset, priset!“
</p>

<p>
“Tjugu francs ... mon dieu! nej, tretti francs, monsieur.“
</p>

<p>
“Här är <em>en</em> franc“, bjöd Armand, som af egen erfarenhet
kände svalget emellan begära och bjuda.
</p>

<p>
<a id="page-200" class="pagenum" title="200"></a>
“Men betänk då“, yttrade affärsmannen, lika erfaren
och följaktligen icke stött, “betänk då, att när le violon du
diable första gången uppfördes i Milano, var det sådan trängsel
vid ingången till operahuset, att tjugu menniskor blefvo
ihjälklämda ... tjugu menniskor utom qvinnor och barn,
monsieur!“
</p>

<p>
“En franc“, fortfor Cambon.
</p>

<p>
“Tio, får gå för tio“, jemkade affärsmannen, seende sig
omkring efter flere spekulanter; “ni vet då icke att Fanny
Cerrito ...“
</p>

<p>
“Icke en sou öfver en franc“, förklarade Armand.
</p>

<p>
“Så tag den för fem då! ... Men jag glömde nämna,
att Fanny Cerritos man är den, som spelar viol ... en hustru,
som dansar efter sin mans viol, är det icke värdt fem
francs det, monsieur?“
</p>

<p>
“Nu ändtligen öppnas biljettluckan“, förklarade en röst
i första ledet.
</p>

<p>
“Monsieur får icke trängas der! hvad har monsieur der
att göra!“ ropade stads-sergeanten till Cambon; “maka er
genast bort, s’il vous plaît!“
</p>

<p>
“Två francs, det är mitt sista bud“, hviskade Armand i
affärsmannens öra och med andan i halsen.
</p>

<p>
“Får gå då“, svarade denne, lemnande Armand sin
plats; “två francs för en sådan dansös! ... jag går under,
jag dör, men dör för konsten ... Man skall afundas er, man
skall beklaga mig, men martyrens lott är skönare än lyckans
... Adieu, monsieur!“
</p>

<p>
Martyren aflägsnade sig med handen på hjertat och
blicken på två-francstycket. Armand var glad, liksom hade
han gjort den bästa affär i verlden. Förr än att gå miste
om en biljett denna afton skulle han hafva sålt sin sista
blus, och likväl var han ingen beundrare af balletten och
musiken, ingen afgudadyrkare af Fanny Cerritos dans!
</p>

<div class="chapter">

<h3 class="chapter" id="subchap-0-2-14">
<a id="page-201" class="pagenum" title="201"></a>
<span class="firstline">Fjortonde kapitlet.</span><br />
Djefvulens fiol.
</h3>

</div>

<p class="first">
<span class="firstchar">L</span><span class="postfirstchar">’Académie</span> Nationale f. d. Royale de Musique, som har
sin upprinnelse från det sextonde seklet, har icke alltid haft
sin plats, der den nu är, ty den första académie de musique,
stiftad af Baïf, en italiensk poet, i förening med en fransk
kompositör Courville, erhöll sina privilegier af Carl IX, och
hade då sitt hem vid rue des Fosses-S:t-Victor. Dessa tvänne
män voro de första som i Frankrike förenade poesien med
musiken. År 1672 emottog den bekante Lulli ledningen af
bemälde akademi, som då någon tid stod i högt anseende.
Hofvets herrar och fruntimmer tvekade ej att der uppträda
både i sången och dansen. Men anseendet sjönk, när den
store Ludvig XIV fann för godt att begagna sånggudinnornas
tempel för helt andra ändamål än konstens. När han
i nåder värdigades undandraga någon oskyldig flicka hennes
föräldrars välde och skydd, inskref högstdensamme henne
helt enkelt såsom medlem af akademien, hvars tröskel mera
än ett modersöga fuktat med vanmäktiga tårar.
</p>

<p>
Säg oss något, som icke Frankrikes konungar vanhelgat!
Och ändå, à propos djefvulens fiol, finnas de som förundra
sig om man släpar deras troner i gruset, om man jagar dem
sjelfva utom gränserna, om man lägger deras hufvud på ...
Men det är för olyckligt att man så ofta skall halka in på
politiken, att man alltid, när man trampar på republikens
jord, äfven skall tro sig trampa på kullstjelpta troner! Dock,
det blir väl bättre, när man återkommit till sin kalla förståndiga
nord, der tronen ännu står upprätt och der den
icke stjelper så lätt, emedan många vackra minnen omhägna
den, emedan den icke alltid hemtat sin purpur ur dygdens
rodnad och oskuldens blod. Det har stått annat än guldsmidda
laster vid dess fot; der har sväfvat annat än folkens
förbannelser öfver dess himmel.
</p>

<p>
För att återkomma till vårt ämne, nämna vi att Lulli
flyttade bemälde akademi till Palais Royal, emellan hvilket
och Tuilerierna den, till följd af eldsvådor, ytterligare fördes
och återfördes. Slutligen trodde man sig vid rue Richelieu
<a id="page-202" class="pagenum" title="202"></a>
hafva funnit ett säkert hem för den franska operan, då följande
hemska tilldragelse jagade henne äfven derifrån:
</p>

<p>
Natten emellan den 13 och 14 februari år 1820, medan
hela Paris öfverlemnade sig åt en brusande karnaval och
opera-salongen skakades af en glad publiks bifallsyttringar,
smög der, djupt insvept i sin kappa, en man, hvars namn
var Louvel, exalterad republikan, hvilken fått i sitt hufvud
att han för framtiden borde försäkra sitt fädernesland om
republiken. Detta enligt orleanisternes utsago, hvaremot
både republikaner och bourboner påstå, att Louvel blott var
en stor beundrare af Orleanska huset, en beundran, som,
efter hvad vi alla veta, låter sig väl förenas med hatet mot
den Bourbonska grenen. Det var en djerf tanke, men den
var äfven afskyvärd, ty han trodde sig kunna verkliggöra
den genom ett mord. Hertigen af Berry, Ludvig XVIII:s
brorson och Carl X:s son samt franska kronans ende legitime
arftagare, bevistade jemte sin gemål operan samma
afton. Han inträdde i hertigen af Orléans sedermera Louis
Philippe’s loge och smekte dennes barn. Sjelf hade han
ännu ingen son att smeka, och när sonen en dag kom till
verlden, låg fadershanden vissnad under marmorn i S:t-Denis.
Hertiginnan, som önskade lemna teatern före operans slut,
åtföljdes till vagnen af sin gemål. Hertiginnan for, och
hertigen skulle återvända till sin loge, då Louvel störtar
fram, fattar uti prinsens venstra skuldra och ända till fästet
stöter sin dolk i hans bröst. Hertigen sjunker död till
marken, och Louvel flyr. Men under flykten springer han
på en pastejbagare, som helt lugn vandrar sin gata, bärande
en bricka med bakelser. Brickan kastas vid sammanstötningen
ur pastejbagarens händer och faller på gatan. Pastejbagaren
sätter efter den flyende för att få ersättning för
sina förlorade bakelser, upphinner och hejdar honom. Louvel,
som har vida mer än bakelser på sitt samvete, söker slita
sig lös. En brottning uppstår, under hvilken den vakt, som
söker mördaren, anländer. Man kämpar icke så förtvifladt
som Louvel för att slippa betala någonting så obetydligt
som några bakelser.
</p>

<p>
“Ah, det är säkert mördaren!“ ropar den skarpsynte
polis-sergeanten, läggande handen på Louvel, som på ögonblicket
gripes och bindes af vakten.
</p>

<p>
“Hvem är då mördad?“ frågar den förvånade pastejbagaren.
</p>

<p>
<a id="page-203" class="pagenum" title="203"></a>
“Hertigen af Berry“, svara soldaterne.
</p>

<p>
“Hertigen af Berry!“ upprepar pastejbagaren med förskräckelse;
“hur skall det då gå med mina bakelser!“
</p>

<p>
De äro stora egoister, de der fransmännen.
</p>

<p>
Midt under den allmänna bestörtningen, sågo äfven de,
som borde känna den djupaste smärta, i attentatet ett medel
att främja sitt partis afsigter. Nya lagar utkommo ögonblickligen,
som ytterligare begränsade den personliga friheten
och den periodiska pressen, redan förut kringskurna af det
mest godtyckliga förtryck, hvartill kom en valreform, som
inskränkte landets representanter snart sagdt till en handfull
hofmän. Hofvet tröstade sig således, medan folket som vanligt
fick betala fiolerna. Men, också à propos djefvulens
fiol, det blef ej folket som dansade, utan bourbonen Carl X
sjelf år 1830, liksom orleanisten Ludvig Filip 1848 vid
ungefär samma musik. Djefvulens fiol är ett farligt instrument
att spela på. Den, som det gör, får visserligen i början
hela verlden att dansa, men slutar snart med att dansa
sjelf, och att dansen ej bär till himmelen är klart som dagen.
Se der ha vi nu politiken igen! Det är luftens fel ... men
komma vi då aldrig in i opera-salongen?
</p>

<p>
De franska sånggudinnorna måste efter hertigens mord
lemna rue Richelieu, förbannad af alla legitimister, och fly
till det tempel, som de nu bebo vid rue Lepelletier och
hvilket invigdes den 19 Augusti 1821. Men de lära ej
förlorat på bytet, och den som för första gången träder
inom l’Académie Nationale de Musique öfverraskas ovilkorligen
af den prakt, som, när vi undantaga Théâtre Italien,
likaledes i Paris, är den på en gång rikaste och smakfullaste
vi skådat inom någon teater.
</p>

<p>
Vår kongl. svenska teater är visserligen ganska vacker;
men att, såsom en svensk tidning för några månader sedan
påstod, anse den för “en af de vackraste i verlden“, är väl
något för mycket tilltaget. På sin höjd bör den kunna
jemföras med Opéra-Comique eller Théâtre-Français. L’Académie
Nationale de Musique rymmer nära 2,000 åskådare
och bruttoinkomsten för qvällen, när huset är fullt, belöper
sig till 10,000 francs, eller nära nog fem gånger så mycket
som brutton af ett utsåldt spektakel å kongl. svenska teatern.
Af de 25 teatrar, som finnas endast inom barriererna
och hvilka alla stå under enskilda styrelser, är det endast
fyra, eller l’Académie Nationale de Musique, Théâtre Italien,
<a id="page-204" class="pagenum" title="204"></a>
Opéra-Comique och Théâtre-Français, som hafva årliga anslag
af staten; men icke desto mindre bära sig alla mycket
väl, och om det också under republikens första år gick något
klent för åtskilliga af dem, så är det deremot nu så fördelaktigt,
att kännare till och med påstå att tilloppet af teaterbesökande
aldrig under konungadömet varit så stort som
under nuvarande år. Nästan hvarje teater har sin vackra
foyer, prydd med utmärkte författares och kompositörers
bröstbilder i gips eller marmor. Stockholms kongl. teater
har visserligen också sin foyer; men allt sedan Gustaf III:s
tid hafva de, som besöka teatern, saknat den. Hvarför
upplåtes aldrig ett enda af de många stora och prydliga
rummen till detta ändamål? Det är sannt, vi hafva inga
teaterförfattares och opera-kompositörers byster att pryda
foyer’n med; men det kunde nog vara angenämt ändå, att,
liksom inom teaterhusen i Paris, hafva ett rum, der åskådarne
emellan akterna kunde råkas och språka med hvarandra,
i stället för att nu, såsom fallet åtminstone är med
våra stackars fruntimmer, i hela tre, ja fyra timmar oupphörligen
sitta inklämda inom trånga loger. Och ville man
nödvändigt hafva byster derinne, så kunde man ju, i brist
på författare och kompositörer, uppställa utmärkte skådespelares
och skådespelerskors. Lars Hjortsbergs gubbhufvud
skulle taga sig väl ut i gips. Emilie Högqvists byst vore
heller icke att förakta. Det vore något att börja med,
skulle vi tro. I en framtid kunde man möjligtvis få se i
gips eller marmor, allt efter råd och lägenhet, Torslow,
Almlöf, Dahlqvist och Jolin i hans dubbla egenskap af dramaturg
och skådespelare, samt fruarna Eriksson, Torslow
och Westerdahl; och hvad sägs om Jenny Lind, den ryktbaraste
af alla, och hvilken med sin sällsynta talang äfven
förenar den sällsynta lyckan att såsom sådan allmänt vara
erkänd, fastän hon lefver! Det blefve ju en vacker samling,
eller hur? Man kunde, för att ytterligare illustrera
den, uppställa den tredje Gustafs bild i fonden, med Kellgren
på högra sidan och Leopold på den venstra. Det borde bli
en artig syn nog för kommande svenska konstnärer och
konstälskare. Man kunde tro sig förflyttad tillbaka till det
tidehvarf, då konungakronan göt sin uppmuntrande glans
öfver snillets och talangens lager. Dock, vi hade så när
glömt, att vår kongl. teater hyser inom sina murar icke
mindre än tre foyer’er, som alltid äro öppna och tillgängliga,
<a id="page-205" class="pagenum" title="205"></a>
nämligen herrar Pohls och Davidssons konditorier samt
den rymliga Operakällaren med sina buteljer och bålar, i
stället för byster och statyer. Der får man den ärliga lilla
supen och den stora till och med, för att ej tala om lilla
saltkötts-smörgåsen och det redliga ölglaset; men allt detta
får man ej i Paris, som endast bjuder beqvämare platser att
sitta på och ljusa rymliga korridorer.
</p>

<p>
Här vore kanske tillfälle att försöka någon liten kritik
äfven öfver det immateriella af operan och skådespelet; men
som under fortgången af denna berättelse ännu beqvämare
tillfällen dertill torde erbjuda sig, vilja vi blott i förbigående
och på förhand nämna att vi till alla delar förena
oss med dem som påstå, att vår svenska teater haft sina
tidskiften, sina ryck, då både dess lyriska och dramatiska
scen fullt ut kunnat jemföras med, om ej öfverträffa, hvad
vi i den vägen sett och hört så väl i Frankrike som i
Tyskland. Men att balletten likväl alltid utgör ett stort
undantag, är hvad vi nu skola visa.
</p>

<p class="unwrap center">
“<em>Le violon du diable</em>,<br />
ballet fantastique en deux actes et six tableaux<br />
de M. Saint-Léon,<br />
musique de M. Pugni,<br />
décorations de<br />
MM. Despléchin et Thierry.“
</p>

<p>
Sådant var det program som Armand Cambon, efter
sitt inträde i salongen, köpte för tre sous af en bland de
många text- och program-försäljare, hvilka med ekorrens
vighet hoppa på parterren från ena bänk-karmen till den
andra emellan och öfver åskådarnes hufvud och skuldror,
upprepande med de mest skärande nasal-ljud rubrikerna på
hvad de utbjuda. En främling har svårt att vänja sig vid
dessa öfversväfvande figurer, ständigt befarande att bli trampad
på hufvud eller axlar, hvilket likväl högst sällan lärer
inträffa, åtminstone på de bättre teatrarne, dit ingen dylik
köpman gerna släppes, som ej förut öfvat sig på de mindre
s. k. folkteatrarne, der det visserligen kan hända, att en
sådan debutant trampar ned några dussin chevelyrer, innan
han hunnit erforderlig färdighet i konsten. Men dessa chevelyrer
tillhöra folk, som icke ens äro rädda om sjelfva
<a id="page-206" class="pagenum" title="206"></a>
hufvudet, och hvilka för öfrigt hellre underkasta sig ifrågavarande
lilla olägenhet, än de gå miste om programmet för
aftonens spektakel.
</p>

<p>
Den franske arbetaren är en stor vän af teatern. Han
hindras knappast derifrån af emöten, som annars anses vara
hans hufvudnöje. Han skulle kunna från sin barrikad, så
sönderrifven och blödande som han är, springa ned i en
teaterparterr för att, sedan han några minuter uppfriskat
sig med det hjertligaste skratt, störta ut igen bland farorna
och döden samt emottaga den dödande kulan, ännu i minnet
leende åt det infall han hörde från scenen.
</p>

<p>
Armand Cambon, i fullkomlig motsats till andra arbetare,
tycktes hafva köpt berörde program mera af tankspriddhet
eller derför att det skulle så vara, än af nyfikenhet
att lära känna namnen på de uti balletten uppträdande
personerna, ty äfven sedan han bekommit det, egnade han
deråt icke den ringaste uppmärksamhet. Tvärtom riktades
hans blickar uteslutande uppåt första raden, liksom väntade
han att der finna någon bekant.
</p>

<p>
Men huru kunde väl han, den simple arbetaren, hafva
någon bekant på en plats, som kostade åtta francs? Detta
var knappast troligt, och likväl voro hans blickar på ständig
upptäcktsresa, börjande vid ena avantscenen och, efter
att hafva gått hela raden omkring, slutande vid den andra,
hvarefter de åter började och fortsatte samma färd, utan
att ännu hafva fått någon bestämd punkt att hvila på.
</p>

<p>
Men detta ströftåg gjordes icke blott en gång eller två:
det gjordes sex gånger och hade just börjat den sjunde, när
första anslaget till introduktionen för balletten gjordes af
orkestern. Det var ett kraftfullt anslag, tack vare pukorna
och basunerna. Det förde med oemotståndlig styrka allas
blickar till ridån, allas, utom Cambons, ty dessa, som nu
tycktes hafva funnit hvad de så länge sökt, voro oskiljaktigt
fästade vid några personer, hvilka hade sina platser på högra
sidan af samma rad.
</p>

<p>
Dessa personer voro bankiren Géronnière, dennes brorsdotter
Adelaïde och hennes fästman hertig Rigobert de
Beaudreuil, med hvilka läsaren redan vid början af denna
berättelse gjort en flyktig bekantskap.
</p>

<p>
Ifrågavarande personers toalett var naturligtvis den
mest utsökta man kunde se. Den får också icke vara annorlunda,
när man intager en sådan plats inom l’Académie
<a id="page-207" class="pagenum" title="207"></a>
Nationale de Musique. Första radens galleri är uppbygdt
icke blott derför att man derifrån må kunna se bra, utan
äfven för att man der må kunna ses, begapas och beundras
antingen för skönhetens skull eller för toalettens. Det är
en sköldborg, så långt galleriet räcker, af de grannaste och
dyrbaraste solfjädrar, hvilka äro i beständig fläktande rörelse,
antingen det är varmt eller kallt i salongen. Solfjädrar
hafva en helt annan kallelse än den att befordra svalka,
såsom de enfaldige föreställa sig. De skola vara för ansigtet
hvad ögonlocken äro för sjelfva ögat, tillslutande sig
emellanåt för att göra blicken desto mera blixtrande, fängslande
och oemotståndlig. Solfjädern aktar sig för att dölja
en vacker mun eller en fint bildad näsa, ty om den betäcker
ett ansigte så att endast ögonen och pannan synas, då kan
man vara säker på, att munnen är för stor eller näsan för
trubbig. Derför kan man vara viss om, att en loge-rad med
solfjädrar endast bjuder på sköna partier.
</p>

<p>
Men solfjädrarne äro också telegrafer för kärleken. Dock
hvem kan läsa deras mystiska chiffer! Försökom likväl!
Följom dessa glänsande blickar, som, ilande midt öfver parterren,
dröja vid ansigtet på en ung elegant man, som,
egande sin plats inom samma galleri, ehuru på motsatt sida,
i samma stund riktar dubbelkikaren på henne med blickarne.
Den unge mannen stryker med handen hårluggen djupt ned
öfver pannan. Att det betyder förtviflan, det veta vi alla,
ty på detta sätt förtviflar monsieur Fechter på Théâtre
Historique och herr Dahlqvist på kongl. svenska scenen.
Men hvarifrån denna förtviflan? Jo, damen med de glänsande
blickarne fläktar med en hopvikt solfjäder. En hopvikt
solfjäder måste således betyda hopplöshet. Hastigt ser
man den unge mannen stryka hårluggen tillbaka till dess
förra plats, hvarför? Jo, den sköna har nu till hälften utvecklat
den granna solfjädern. En till hälften utvecklad
solfjäder betyder således hopp. Den unge mannen vidrör
ånyo sina lockar, men stryker dem alla uppåt hjessan så
att pannan blir helt och hållet fri, helt och hållet glänsande
som en halfmåne, och hvarför? Jo, solfjädern, helt
och hållet utvecklad, skimrar nu af regnbågens alla färger,
hvilket, som man vet, betyder seger öfver ovädret och stormen,
betyder lycka och leende himmel. Ack, de solfjädrarne!
huru hafva de någonsin kunnat vara ur modet! Hvem,
<a id="page-208" class="pagenum" title="208"></a>
om ej de, har lärt oss bruket och nyttan af den elektriska
telegrafen?
</p>

<p>
Men icke är det Armand Cambon som gör dessa anmärkningar,
ty det är blott åt ett enda ställe i den stora
lysande salongen han egnar sin uppmärksamhet; han har
blott ögon för den förtjusande Adelaïde, der hon sitter
emellan bankiren och hertigen. Skönheten borde icke gerna
kunna trifvas emellan rikedomen och börden, emedan den
förra är för hård och den sednare för stolt, och begge äro
lika ogenomträngliga. När Afrodite uppstiger, uppstiger hon
ur hafvet, emedan hafvet är fritt. Skyggande för bergens
och klippornas skuggor, vill hon endast omgifvas af lätta
moln och blanka vågor, ty de förra kunna genomglödgas af
hennes kinders brand och de sednare återspegla gudablicken.
</p>

<p>
Armand tyckte att bankirens arftagerska och hertigens
brud riktade sin kikare ned på parterren och företrädesvis
på hans egen obetydliga person. Borde han röja att han
kände igen henne? borde han helsa på den vackra och rika
flickan? Nej, det är brist på takt, om parterren helsar på
första radens galleri. Det är icke “comme il faut“, om en
biljett, som endast kostar fyra francs, helsar på en biljett
som kostar åtta. Adelaïde, hon lika litet som någon annan,
visste ej att Armands biljett kostade till och med tio francs,
emedan fyra ströko i biljettluckan, två för fjerde ledet af
queue’n och fyra för hyran af den garderob, hvaruti arbetaren
nu nödgades visa sig, enär en blus icke passar för de
förnämare teatrarnes parterrer.
</p>

<p>
Valspråket: “liberté, égalité, fraternité“ hade ännu icke
ljudit öfver landet, stod ännu icke måladt på de offentliga
byggnaderna. Det ljöd och målades år 1848. Då omfamnade
också kasimirsrocken blusen, liksom sidenrocken kysste
bomullskoftan. Men Judas-kyssar hafva ingen välsignelse.
Nu står visserligen valspråket qvar på murarne. Men den
förnäme och den rike le deråt; arbetaren och den fattige
le också deråt. Man vet att om också ståndsprivilegierna
kunna, såsom äfven skett, falla för <em>en</em> revolution, så stupa
fördomarne kanske icke en gång för tio. De bita sig fast i
sederna som rosten i stålet, hvilken återkommer, hur mycket
det sednare än poleras. I Frankrike har man likväl kommit
så långt, att, liksom valspråket kan sitta på muren, utan
att genomtränga den, så sitter också jemlikheten på ytan
af samhällslifvet, utan att ännu förmå genomglödga det.
<a id="page-209" class="pagenum" title="209"></a>
“Monsieur“ är gemensamt för grefven och kolbäraren, liksom
“mademoiselle“ för prinsessan och grisetten. Artigheten i
Frankrike är för dess fördomar hvad plantan är för klippan.
Ännu är hon blott dess prydnad, men låt henne sitta någon
tid, tilldess hon slagit alvarligt rot, och hon skall en gång
spränga den.
</p>

<p>
Armand kände mycket väl igen Adelaïde; men kände
väl hon igen honom? Han tyckte väl att ett vänligt leende
spelade på hennes vackra läppar, han trodde sig äfven förmärka,
att hon hviskade något till sina begge grannar, och
att dessa derefter riktade sina dubbelkikare ned emot honom;
men han hann ej förvissa sig derom, ty i detsamma uppgick
ridån, hvarvid allas blickar flögo mot scenen, ty nu börjas
balletten.
</p>

<p>
Det är en liten sal i värdshuset Hvita Hästen man
först skådar. En mängd folk, tillhörande en liten by i Brétagne,
är samlad derinne. Man dricker vin, spelar kort och
dansar naturligtvis. Menniskan roar sig ungefär på samma
sätt i söder som i nord. Oförmodadt störes glädjen af ett
våldsamt oväder, åska och regn, det förstås. Allmän oro.
</p>

<p>
Men oron blir ännu större, när genom den hastigt uppryckta
värdshusdörren en främmande herre inträder, svart
som en munk och blek som döden. Vi skynda genast att
presentera honom, ty det är ingenting att hålla på. Det är
ingen annan än djefvulen sjelf som är ute på resor i det vackra
Brétagne, men att han reser i så ruskigt väder, det är icke
hans fel, utan författarens till balletten, monsieur Saint-Léon’s.
</p>

<p>
Monsieur Saint-Léon, Fanny Cerritos afundade make,
finner det dramatiska fordra, att hin onde uppträder så der
högtidligt under åska och på detta sätt kostymerad, ehuru
man med skäl bör kunna fråga, huru den kan se ut som en
munk, hvilken alltid visar sig såsom en ljusens ängel, eller
huru den kan vara blek som döden, hvilken sjelf är idel eld
och lågor.
</p>

<p>
Monsieur Saint-Léon är en renhårig katolik och derför
har han gifvit hin onde ett temligen protestantiskt namn,
nämligen Matheus med titel af doktor, ehuru fan vete hvar
han blifvit promoverad.
</p>

<p>
Doktor Matheus anhåller, under åtbörder och miner som
alla förstå eller, rättare sagdt, måste förstå, att det goda folket
<a id="page-210" class="pagenum" title="210"></a>
ville ge sig tillfreds, emedan han för sin del icke finner
sig besvärad af deras glada tidsfördrif. Hvarför skulle han
också ha någonting emot dansen, vinet och korten? Tvärtom,
skulle han ha något att anmärka mot våra läsareprester, så
vore det troligtvis för deras predikningar mot bruket af dans,
vin och kort.
</p>

<p>
Det enkla anspråkslösa landtfolket, ehuru det aldrig finner
sig rätt väl i förnämt sällskap, fortsätter icke desto mindre
sina nöjen ända till dess doktor Matheus, som ibland
har sina underliga infall, tar sig till att slå omkull vinbägarne
och kasta kortlekarne på golfvet. Men hvem hin kan
också med dåligt vin och gamla spelkort! Vinhandlarne och
kortfabrikörerne skola väl också lefva. Doktor Matheus är
kanske blott en profryttare, utskickad i deras intresse.
</p>

<p>
Emellertid aflägsnar sig landtfolket med några sorgliga
“pas“, hvarefter doktor Matheus blir ensam med värdshusvärdinnan,
som fordrar betalning för det utslagna vinet och
de förkastade korten. Hin är ingen knuslare. Värdinnan
blir nöjd och aflägsnar sig för att ställa ett rum i ordning
åt sin oväntade gäst, ett rum med utsigt både åt gatan och
gården. Hin onde slår sig ned på en stol framför brasan,
som naturligtvis är i hans smak. Han synes tankfull, kanske
tänker han på sin mor och sin varma rymliga våning,
som han nu måste försaka. Men hvad gör man icke för den
arma mensklighetens skull?
</p>

<p>
Under tiden inkommer en annan resande, men hvilken
visst icke gör så mycket väsen af sig som den förre, ehuru
han är följd af betjent, bärande i ena handen en nattsäck
och i den andra ett fiolfodral. Den nyankomne är en helt
ung man, till yrket fiolspelare. Hans namn är Urbain. Att
han är en rygtbar virtuos, det kan man se på det dyrbara
fiolfodralet och på den ståtlige betjenten. Men Urbain, ehuru
en ganska vacker karl, ser ut i synen som om han antingen
nyss blifvit uthvisslad från konsertsalen, eller fått en sticka
i venstra handens pekfinger, så oumbärligt för greppet på
fiolen.
</p>

<p>
Doktor Matheus, den store menniskokännaren, ser att
det står illa till med den store konstnären, men som han
sjelf icke ser det illa, så lemnar han brasan, och nalkas den
unge mannen. Det uppstår snart ett lifligt samtal emellan
de begge resande. Men tunga och läppar hafva ingen del i
denna konversation: den föres uteslutande med grimaceringar,
<a id="page-211" class="pagenum" title="211"></a>
med händer och fötter. För att förstå hvarandra, måste man
antingen vara ballettmästare eller hexmästare. Lyckligtvis är
detta nu fallet, ty Urbain är ingen annan än monsieur Saint-Léon
sjelf, och hvem doktor Matheus är, det hafva vi redan
haft äran nämna.
</p>

<p>
Doktor Matheus utsträcker högra armen i flere krumbugter,
pekar än på hufvudet, än på bröstet och än på brasan.
Det betyder: “Monsieur! ni är kär, kär i en ung,
skön och rik flicka, som heter Hélène hvilken är dotter till
en grefve som heter de Vardeck.“
</p>

<p>
Urbain studsar tre steg baklänges mot spiseln och slår
sig med flata handen för pannan. Det betyder: “Hur fan
vet ni det?“
</p>

<p>
Doktor Matheus slår med begge knutna näfvarne i luften,
troligtvis för att föreställa framfötterna på en springande
häst, hvarefter han pekar på dörren. Det betyder: “Fröken
Hélène är ute och åker, men hon kommer snart hit.“
</p>

<p>
Urbain rusar fram mot doktor Matheus med händerna
på hjertat och blickarne mot taket. Det betyder: “Jag
tackar dig, store Gud!“
</p>

<p>
Nu blir det doktor Mathei tur att också studsa tillbaka
och slå sig för pannan. Det betyder: “Otacksamme! ni misskänner
mig! hvarför såra mitt öra med ett så anstötligt
namn!“
</p>

<p>
I detsamma öppnas dörren, och fröken Hélène, åtföljd
af sin fader, grefve de Vardeck, och sin fästman, baron de
Saint-Ibars, inträder. Hélène (Fanny Cerrito) är förtjusande,
och likväl är sylfiden ännu icke annorlunda klädd än vanliga
fröknar, som komma från regnväder. Hon har lång gredelin
sidenrock och en ganska anspråkslös hatt på hufvudet med
en liten hvit slöja, som hon genast drager från ansigtet.
Detta ansigte är icke bländande skönt, men det har ädla, uttrycksfulla
drag, och det ligger en obeskriflig ljufhet öfver
det hela. Man kan, liksom Urbain, blifva förälskad i henne,
utan att, liksom Saint-Léon, behöfva se henne som sylfid.
</p>

<p>
Grefve de Vardeck nickar åt Urbain och utpekar honom
för sin dotter med en åtbörd, som skall säga: “Se der, Hélène,
är den unge fiolspelaren, som häromdagen spelade på
hofvet och vann ett sådant bifall. Säg honom några artiga
ord för hans vackra stråke.“
</p>

<p>
Hélène kastar en flyktig blick på artisten, men börjar
derefter de allra ljufvaste hviskningar med baron de Saint-Ibars.
<a id="page-212" class="pagenum" title="212"></a>
Hur kan man också komma ihåg stråkar och deras
dragare, när man hviskar med en fästman, som är baron?
</p>

<p>
Den arme Urbain är förskräcklig att åse. Hans ögon
stirra som en fånes och han vrider sina händer, så att knäppningarne
uti dem höras genom orkestern. Allt det der betyder:
“Ve mig! hon föraktar mig för det jag spelar fiol;
men hvarför skulle jag också bli fiolspelare! hvarför blef jag
ej ryttmästare vid dragonerne, såsom min moder önskade!
... Ack, om jag hade ett adelsdiplom i min ficka, i stället
för att släpa med mig en hel koffert med öfningar för fiol!
... Jag skall slita hvarje hårstrå från min hjessa och hvart
tagel ur min stråke, jag skall binda en sten både vid min
och fiolens hals samt dränka oss begge, bara jag väl kommer
ut och får se tillräckligt med vatten!“
</p>

<p>
Under det Urbain på detta sätt rasar, aflägsnar sig det
förnäma herrskapet, för att intaga sina rum i Hvita Hästen.
Men vi glömde nämna att i sällskap med herrskapet var äfven
en andlig man, pater Anselmo, hvilken, ehuru blott benediktiner-munk,
likväl hade så stor respekt med sig, att doktor
Matheus genast vid hans första åsyn försvann genom en
vägg, hvarvid hin onde gynnades af ett ypperligt maskineri.
</p>

<p>
Den helige benediktiner-munken, som hyser deltagande
för Urbain, hvilkens hjerta han genomskådat, ger honom en öm,
faderlig blick, lägger händerna i kors öfver sitt bröst och
visar derefter sin unge vän dörren. Detta betyder: “Jag ser
hur det är fatt med dig, stackars barn; men när hörde du
att en skön fröken med 100,000 francs i ränta gifte sig med
en olycklig, som spelar fiol? ... Följ derför himmelens råd
och res din väg, medan du har något qvar efter sista konserten
... res hvart du vill, res par exemple till Stockholm:
der kan du möjligtvis få dig en grosshandlardotter och en
liten häst, ty grosshandlarne i Stockholm äro mycket musikaliska
och sätta stort värde på hästar ... Res i himlens
namn och passa på medan dörren är öppen!“
</p>

<p>
Efter detta visa råd går den helige mannen ut för att,
liksom alla andra, få nattqvarter i Hvita Hästen.
</p>

<p>
Oaktadt den vises förespeglingar om grosshandlardottern
och den lille hästen, står dock Urbain fast i sitt beslut att
dränka sig och skrider mot dörren med några högtidliga
långsamma “pas“, ty man brådskar icke med sådana saker.
Då visar sig ånyo doktor Matheus, som icke vill att någon
<a id="page-213" class="pagenum" title="213"></a>
menniska skall förgås i vatten, så länge det finnes ett annat,
mindre kyligt element att fly till.
</p>

<p>
Genom den mest vältaliga mimik lofvar doktor Matheus
att hjelpa den stackars fiolspelaren, lofvar att skaffa en fiol,
bättre än alla cremonesare och brescianare, med ett ord, ett
instrument för hvars verkligt glödande toner till och med en
prinsessa kunde dansa.
</p>

<p>
Hvad skulle den stackars Urbain göra? För att vinna
en sådan flicka som Hélène, är det icke nog med att spela
som Paganini: man måste spela som sjelfvaste fan. Han
går in på att emottaga fiolen, isynnerhet som doktor Matheus
icke sätter i fråga någon betalning genast. Artister äro färdige
att köpa hela verlden, allenast de få anstånd med betalningen.
</p>

<p>
Nu börjar doktor Matheus en hel hoper hexerier, en
faslig mängd omständigheter, som den lede frestaren visst icke
behöfver i det allmänna lifvet, men som taga sig särdeles
väl ut från scenen. Han drar en trollring omkring den arme
konstnären, och det blir en scen à la Friskytten; åtminstone
har monsieur Pugni, kompositören till ballettmusiken, knipit
en och annan godbit ur den bekanta stöpkuls-scenen, uppspädd
med några dissonanser ur helvetes-kören i Robert.
Basunen, fagotten, oboen och piccolan ha ett fanders göra,
under det att fiolerna, mensklighetens representanter, iakttaga
ett evinnerligt tremulando, hvilket också är i sin behöriga
ordning.
</p>

<p>
Skuggor uppstiga ur jorden, förmodligen vålnader af
amatörer och guvernanter, som i lifstiden pinat folk till döds
med qvartetter och romanser. En vålnad bär kärlekens blomma,
en annan lagerkransen, en tredje tjusar-ormen. Dessa
trenne ingredienser kastar doktor Matheus i en kittel eller
ångpanna, ty vi förmoda att Belzebub följt med sin tid och
icke varit den ende som förbisett ångkraftens stora företräde.
Slutligen lägger han äfven i pannan Urbains cremonesare,
som gjort sådant uppseende vid hofvet. Allt detta sammanröres,
kokas och förvälles med en påpasslighet och säkerhet,
som röja att det icke är den första soppan doktor Matheus
lagar.
</p>

<p>
Det fanns, med undantag möjligtvis af Armand Cambon,
ingen åskådare i salongen, som icke med odelad uppmärksamhet
följde alla dessa tillredelser, ja sjelfva damerna glömde
att fläkta med sina solfjädrar. Man har ända från barndomen
<a id="page-214" class="pagenum" title="214"></a>
hört så mycket talas om fan, att man naturligtvis skall
vara nyfiken att se huru han kan ha det hemma hos sig sjelf
och huru han sköter om sitt hus, likväl med vilkor att man
sjelf slipper höra till hushållet. Hvad Armand Cambon beträffade,
så hade han delat sina tankar och blickar mellan
scenen och första radens galleri. Mer än en gång hade han
sammanblandat Adelaïde med Hélène, Géronnière med grefve
de Vardeck och sig sjelf med Urbain, ehuru han icke kunde
spela fiol. Men det allra oartigaste var att han i doktor
Matheus såg hertig de Beaudreuil och i denne såg doktor
Matheus, hvilket icke är ovanligt af den som säljer messingskedjor.
</p>

<p>
Emellertid har doktor Matheus fått soppan färdig, och
ur pannan stiger nu en liten djefvul till instrumentmakare,
som bär en fiol i famnen, hvilken han lemnar sin mästare,
och derefter ögonblickligen försvinner, utan att man ser hur
det går till.
</p>

<p>
Vi tycka just hvad myror våra maskinister i Stockholm,
herrar Forsberg och Motander, skulle få i sitt hufvud, ifall
en gång ifrågavarande ballett med sitt rika sceneri komme
att der gifvas!
</p>

<p>
Urbain, som, under doktor Mathei laborationer, varit
ett bestört vitne till detta satans spektakel, emottager nu ur
doktorns händer instrumentet med tillhörande stråke. Han
knäpper på strängarne. Det är förvånande att instrumentet
från afgrunden kan stämma så väl: det är ju accorder så att
man kan smälta dervid. Deremot är det mindre underligt,
om stråken är bättre hartsad än de, som tillverkas på
jorden.
</p>

<p>
Må ingen tro att, när Urbain stryker på fiolen, någon
ledamot af orkestern står mellan kulisserna och spelar. Monsieur
Saint-Léon har en ballettmästare i sina ben, men i sina
fingrar har han en virtuos på fiol; han kan på samma gång
piruettera och drilla. Visserligen är han ingen Paganini,
ingen Ernst; men han har fått Fanny Cerrito att dansa efter
sin fiol, och det är mer än alla konsertsalars applåder.
</p>

<p>
Emellertid pröfvar Urbain “le violon du diable“ och
hans inspiration ger sig luft i en mängd kromatiska skalor
samt i ett staccato, värdigt vår Nagel. Verkan uteblifver
också ej.
</p>

<p>
Hélène, i en tunn retande nattdrägt, denna likväl mycket
kortare än andra fruntimmers, sväfvar in på tåspetsarne.
<a id="page-215" class="pagenum" title="215"></a>
Ännu dansar hon ej, men hon står på tåspetsen mycket säkrare
än en jätte på sin häl. Hélène synes förtjust, Urbain
hänryckt och fan belåten.
</p>

<p>
Men den helige Anselmo, ty benediktiner-munkar hafva
alltid ett vaksamt öga på vackra flickor, skyndar in och leder
ut den unga grefvinnan, hvilken, under det hon motsträfvigt
aflägsnar sig, låter falla ett rosenband, som Urbain
naturligtvis genast lägger vantarne på. Sedan den sköna
synen försvunnit, går Urbain, med fiolen under armen, för
att lägga sig och drömma de ljufvaste drömmar, efter att likväl
förut hafva tagit ett tacksamt afsked af doktor Matheus
med en åtbörd, som betyder: “God natt, monsieur! jag står
hos er i evig förbindelse.“
</p>

<p>
Doktor Matheus kan ej önska sig ett bättre godnatt.
Han öppnar munnen till ett rysligt leende, som betyder: “Det
går bra! ändå en strömming!“
</p>

<p>
Teatern förändras till en lysande sal i slottet Poulighein,
der grefve de Vardeck gifver bal till firandet af sin
dotters födelsedag. Den lycklige baron de Saint-Ibars är naturligtvis
der, men äfven den ännu lyckligare Urbain, som
af Hélène fått inträdeskort till balen. Hélène visar sig klädd
till bal, men hvilken baldrägt! den blomstersirade gaskjorteln
räcker knappast till knäna. Hvilken annan fröken skulle väl
våga visa sig i en sådan toalett? Men hur många fröknar
hafva väl sådana fötter och ben att skryta med?
</p>

<p>
Icke heller nu dansar Fanny Cerrito. Men hon sväfvar
omkring, blickar, rörer armar och hufvud. Hon behöfver
ingen tungans tolk. Ehuru tigande, talar hon ändå ett språk,
som är beslägtadt med högre verldars; och likväl ligger i
alla hennes blickar och rörelser något så naturligt, så menskligt,
att det utan svårighet kan fattas och förstås af den
mest okunnige på jorden. Fanny Cerrito skulle kunnat vara
född stum och ändå vara den vältaligaste bland dödliga. Vi
skulle icke vilja höra henne tala, ty det skulle kanske störa
vår illusion.
</p>

<p>
Alla synas hänförde af henne, alla, utom grefve de
Vardeck och baron de Saint-Ibars, som komma underfund
med att det egentligen är med Urbain hon talar, ehuru denne
med sin fiol under armen står på ett anspråkslöst afstånd.
De skaka sina ädla hufvud och slå ihop sina händer. Det
betyder: “Hélène! hvarför tisslar och tasslar du med fiolmenniskan?“
</p>

<p>
<a id="page-216" class="pagenum" title="216"></a>
Hélène förer handen till sitt bröst och bara blickar.
Det betyder, nej det är: “Fader, jag älskar honom och det
är han som skall bli min make!“
</p>

<p>
Allmän fasa, ty alla hafva hört henne. En döf kan
höra hvad ett sådant öga talar. Baron de Saint-Ibars, fästmannen,
svänger sig omkring på venstra benet och sjunker
derefter förkrossad i armarne på en figurant, som uttrycker
sitt deltagande genom att upplyfta högra foten.
</p>

<p>
Grefve de Vardeck struttar först “trois pas“ fram och
“trois pas“ tillbaka. Derefter vänder han ut och in på ögonen
och rifver sig i håret. Allt det der betyder: “Ve mig!
min dotter vurmar på fiol! ... hon gifter sig med en usling,
som lefver af konserter! ... sista ättlingen af 800 anor skall
kanske i en framtid lära barn spela för åtta sous i timmen!
... en fiolstråke i min stamtafla, o mina fäders gud!“
</p>

<p>
Grefve de Vardeck rätar upp sin sammanfallna gestalt,
vinkar åt betjenterne och pekar på Urbain, som med framsträckt
fiol och upplyftad stråke, lik en riddare med sköld
och svärd, är färdig att försvara sin brud mot både gamla
och nya verlden. Betjenterne skynda fram till Urbain; men
i stället för att servera honom med glace och lemonad, fatta
de tag uti fiolspelaren och kasta honom utför trapporna med
den satans fiolen efter.
</p>

<p>
Hélène bleknar, ja hon bleknar verkligen; hennes ögon
fuktas, ja man ser perlkransen kring dessa sköna ögon på
samma gång återspeglande förtrytelsens och smärtans trognaste
bilder. Hon rör sig, utan att man kan säga om hon
vidrör golfvet, hon försvinner och ridån faller öfver första
akten. Men ännu ser man, huru Hélène tar afsked af den
borg, som sett henne födas, af den far, som vårdat hennes
barndom, af det folk, hvilkas prydnad hon var. Man ser
hur hon försvinner, för att följa hjertats bud, för att uppbygga
kärlekens hydda på okänd strand. Så förgå några
minuter innan bifallsstormen bryter löst, och när den börjat,
räcker den längre än några minuter. Fanny Cerrito inropas
och öfverhöljes med blommor.
</p>

<p>
Fanny Cerrito borde icke kunna behöfva den beryktade
“la claque“, hvilken, till föga heder för det mest upplysta
folk och dess många utmärkta konstnärer, ännu fortfar att
drifva sitt ofog på samtlige teatrarnes parterrer. Det finnes
personer, som genom denna industri samlat sig mer än vanlig
förmögenhet. En kort beskrifning deraf är kanske på
<a id="page-217" class="pagenum" title="217"></a>
sitt ställe. En teater-direktion utser af många sökande den
till klackör-chef, som jemte nödigt vigilerings-snille besitter
förmåga att beherska och styra andra, med ett ord, göra sig
respekterad. Denne erhåller en betydligare årlig lön, tillförsäkrad
af direktionen, och förfogar derjemte öfver ett visst
antal parterr-biljetter för hvarje spektakel-afton, och dem han
får använda huru honom för godt synes. På operan har
klackör-chefen för närvarande omkring fyrtio biljetter, men
det händer understundom att han eger hela parterren så när
som på tio till femton biljetter, hvilka för syns skull säljas
i biljettluckan. Chefen utväljer till sitt biträde tvänne löjtnanter,
dem han sjelf aflönar, samt en kärntrupp af mellan
trettio och fyrtio man, tillhörande det slags menniskor, som
icke veta hvar de skola tillbringa sina aftnar och naturligtvis
hylla sig till den, som består dem fri spektakel-biljett,
fria ljus och fri värma för qvällen. Denna kärntrupp, som
alltid måste vara marschfärdig, intager midten af parterren
med sin chef i centern och löjtnanterne på flyglarne. När
chefen, som för detta ändamål tagit order af teater-direktionen
eller artisterne, klappar och ropar bravo, klappar och ropar
också kärntruppen. Löjtnanterne se noga efter att ingen
hand är overksam och ingen mun tillsluten. Det händer
mycket ofta, isynnerhet vid representationerna af gamla teaterstycken,
att hela kärntruppen sofver i god ro; men en
minut innan applåden skall gifvas, stöta chefen och löjtnanterne
med armbågarne till sina grannar, hvilka i sin ordning
knuffa till sina närmaste, så att, när signalen gifves, alla äro
färdiga till tjenstgöring, hvarefter de obesväradt få tillsluta
sina ögon och nicka åt konsten tilldess nästa armbåge kommer.
Chefen och löjtnanterne, hvilka hafva så betaldt att
de kunna sofva om nätterna, äro naturligtvis alltid vakna
och påpassliga. Dessutom finnas extra klackörer, hvilka,
efter skedd anmälan, antagas af chefen vid utomordentliga
tillfällen; men dessa få ej hela sin biljett gratis. De få t. ex.
en parterr-biljett, som annars kostar fyra francs, för två med
skyldighet att klappa och ropa för resten. Desse stå äfven
under chefens och löjtnanternes befäl. Slutligen finnes en
tredje klass, kallad “les solitaires“, sådana som, i stället för
att köpa sin biljett i luckan, direkte vända sig till berörde
chef, som skaffar dem biljetter till hvilken plats som helst i
salongen för tjugo till trettio procent billigare pris. De stå
icke under chefens eller löjtnanternes befäl; men de emottaga
<a id="page-218" class="pagenum" title="218"></a>
med biljetten en vänlig påminnelse om tacksamhetens heliga
känsla, lämpad efter de tjugo till trettio procent, som blifvit
rabatterade. Det är isynnerhet på biljettförsäljningen som
chefen förtjenar, ty han betalar naturligtvis ingenting åt teater-direktionen,
som, i fall pjesen ej på annat sätt kan bereda
fullt hus, gerna ser att raderna äro fulla. Men han
förtjenar äfven om pjesen i och för sin egen förtjenst ger
fulla hus, ty då behöfver icke “la claque“ vara så stor och
då kan han för samma pris som i biljettluckan sälja sina lediga
platser. För någon tid sedan begrofs i Paris en klackör-chef,
som lemnat efter sig ett kapital med 80,000 francs
i ränta. Han följdes till grafven af en oräknelig folkskara,
äldre och yngre klackörer naturligtvis, men äfven flere författare
och skådespelare, hvilka alla ansågo sig stå i förbindelse
hos den döde. En författare höll det vackraste tal vid
grafven. Åhörarne applåderade, värdiga sitt rykte, utan att
afvakta signalen från likkistan, hvilket frivilliga dévouement
ansågs hedrande för den salige döde. Författaren till denna
berättelse språkade en gång med en ordinarie klackör rätt
alvarsamt om saken. “Monsieur“, sade han, “la claque är
nödvändigare för teatern än puffarne i tidningarne och ekläreringen
i salongen. Den stora massan af publiken är okunnig
i den sköna konsten. Hvem är det som visar denna
massa det skönas momenter och ger henne tillfälle att uppskatta
och belöna dem, om ej la claque? För öfrigt kan
samma publik vara olika lifvad. Den kan ena aftonen med
köld emottaga samma stycke och samme konstnär som den
jublat åt den föregående qvällen, ehuru stycket är lika godt
och utföres lika väl. Hvem är det då som på den kalla aftonen
gör både konsten och konstnären rättvisa, om ej la
claque? Allmänheten är orimlig äfven i sitt bifall, ty hur
ofta afbryter den ej med sina handklappningar en konstnär
midt i hans skönaste prestationer! hvem är det då som nedtystar
publiken, till dess arian eller deklamationen är slutad,
om ej la claque? Menniskan är alltid ett barn, som behöfver
ledas och styras, i skolan såväl som på embetsrummet,
i kasernen så väl som i teater-salongen.“ — Sofisterne äro
icke de lättaste att disputera omkull, helst när de tala franska.
Vi glömde omtala, att författare, kompositörer och artister
af alla slag dessutom smörja “la claque“ både med
biljetter och presenter. Victor Hugo och Scribe, Meyerbeer
och Auber, Rubini och Malibran hafva skattat deråt lika
<a id="page-219" class="pagenum" title="219"></a>
ifrigt som många andra. Fanny Cerrito försakar icke heller
“la claque“, men det är hennes eget fel om klackörerne,
sjelfve hänförde, glömde att genast applådera.
</p>

<p>
Armand Cambon hade med förargelse sett huru grefvens
domestiker kastade Urbain utför trapporna och med förakt
följt denne, som lät sig utkastas. “En fiolspelare är och
blir ändå alltid en fiolspelare“ hade han mumlat för sig
sjelf; “han har valkar på fingerspetsarne, men ingen muskel
i sin arm ... Jag skulle ha spelat en annan fiol, jag, om jag
varit i Urbains ställe.“
</p>

<p>
Men snart var han, liksom alla andra, hänförd af Fanny
Cerritos tjusningskraft och vaknade först vid bifallsstormen.
Då höjde han sina ögon upp till första radens högra galleri,
kanske för att be bankirens brorsdotter göra detsamma för
Armand Cambon som grefvens dotter gjort för en stackare,
som låter kasta sig utför trappan. Då blef han varse att
både Adelaïde och hennes begge kavaljerer i detsamma helsade
på någon, som måste hafva sin plats midt emot. Han
följde riktningen af deras blickar, och ehuru han ej helsade
liksom de, blef han kanske mera öfverraskad än någon af dem.
</p>

<p>
Han upptäckte nämligen att fyra platser på venstra sidan
af första radens galleri, som förut varit lediga, nu blifvit
intagna af tvänne fruntimmer och tvänne kavaljerer. Af
dessa fyra personer kände han blott en enda, men denna
enda, lysande som en prinsessa men säkert skönare än någon
sådan, var markisinnan Eulalie d’Estelle.
</p>

<p>
Parterrens ögon, hvilka förut haft sitt mål på första
radens högra galleri, der den vackra Adelaïde satt, vände
sig nu åt venster, slukande den allt förbländande markisinnan.
</p>

<p>
Men hvarför kom hon så sent, hvarför vid första aktens
slut? Var det, emedan det, liksom hos oss i Sverige,
är “comme il faut“ att först komma när skådespelet är halfgånget,
för att derigenom visa antingen att man är mycket
upptagen eller att man ej är anfäktad af den nyfikenhet, som
man vanligtvis finner hos dem, som brinna af åtrå efter
det skönas produktioner, men hvilken plebejska åtrå så
föga bör anstå folk af god ton? — eller ville markisinnan,
med behagsjukans vanliga politik, dröja så länge med sin
uppenbarelse i opera-salongen tilldess den uppmärksamhet,
som möjligtvis före hennes ankomst egnats någon farlig medtäflarinna,
genom en timmes ihärdig dyrkan blifvit något mattad,
hvarefter hennes seger naturligtvis borde blifva desto
<a id="page-220" class="pagenum" title="220"></a>
säkrare och fullkomligare? Detta sednare var knappast troligt,
ty markisinnan Eulalie d’Estelle visste nog att hon, åtminstone
för denna saison, hade priset. Ville hon kanske
fördunkla Fanny Cerrito? Detta vore kanske något kinkigt
för tillfället; men kunde hon väl, hon, legitimisten i S:t-Germain,
täfla om priset med en dansös, om än aldrig så stor?
En dansös är herskarinna så länge hon sväfvar på scenen
bakom sin strålande ram. Men ställ henne på verldsteatern
vid skenet af de förnämes eller rikes kristall-kronor, ställ
henne der vid sidan af dem, som till och med äro mindre
sköna än markisinnan, och hvad blir hon? möjligtvis en
märkvärdig personlighet, mer än tillräckligt belönad för den
smickrande uppmärksamhet man genom bjudningen visat
henne, men aldrig blir hon en afundsvärd förtjusarinna, hvars
flyktigaste blick är en belöning för andra.
</p>

<p>
Armand hade länge svårt för att taga sina ögon från
markisinnan, och det var icke utan en viss stolthet som han
tänkte på att denna förtrollande, af alla så hyllade varelse
aftonen förut tryckt honom till sitt bröst, kysst hans läppar,
öfvergjutit honom med sin brännande, berusande andedrägt
och att hon helt och hållet kunnat vara hans, derest icke
— — Men hon ställer den stora elfenbenskikaren för sina
farliga ögon; hon börjar mönstra hela denna salong, som
dyrkar hennes skönhet; hon försmår icke heller parterren,
som nästan vrider halsarne ur led för att kunna se upp till
henne. Ingenting bör föraktas här i verlden.
</p>

<p>
Men hvarför dröjer hennes beväpnade ögon så länge vid
en viss plats på denna parterr? hvarför öfvergjutes hennes
ansigte dervid af en så högröd färg? hvarför darrar hennes
fina hand kring elfenbenet?
</p>

<p>
Armand slog ned sina ögon, likaledes rodnande och försagd,
ty han kände sig träffad af den blixt, hvilken sköt
fram ur kikaren, liksom elden ur en bösspipa.
</p>

<p>
“Stackars qvinna!“ sade Armand för sig sjelf; “hon rodnar
... Om det just icke är af blyghet, är det åtminstone af
blygsel ... det var orätt af mig att betrakta henne så ihärdigt
... hon har ändå varit god mot den stackars Simon.“
</p>

<p>
Armand kände ännu icke till Hvita Björnens resa till
kolonierna i Algeriet.
</p>

<p>
“Jag vill derför med en blick tacka henne å Hvita Björnens
vägnar“, fortfor Armand för sig sjelf, hvarefter han
ånyo såg upp till första radens venstra sida.
</p>

<p>
<a id="page-221" class="pagenum" title="221"></a>
Då såg han henne rikta kikaren midt öfver mot högra
galleriet, under det att hennes läppar krusades af ett löje,
så elakt och vidrigt, i trots af den sköna grunden, att Cambon
ovilkorligen vände sig bort och flyttade i stället sina
ögon till högra sidan, för att rena dem i Adelaïdes jungfruliga
blick.
</p>

<p>
Men innan hans ögon hunno henne, föllo de på hertigen,
hvilken genom sin kikare likaledes tycktes betrakta markisinnan
och äfven med ett löje, som liknade doktor Mathei,
i det ögonblick denne drog trollringen omkring den stackars
Urbain.
</p>

<p>
Det föreföll Cambons starkt upphettade inbillning som
om eldgnistor sprakade fram ur de begge mot hvarandra riktade
dubbelkikarne och att gnistorna, mötande hvarann midt
öfver parterren, slutligen förenade sig till en brinnande ring,
midt i hvilken han trodde sig igenkänna Adelaïdes bleknande
gestalt.
</p>

<p>
Blodet rusade nu till hans hufvud, hans tinningar bultade,
hans tänder sammanbetos. Han reste sig från sin plats,
utsträckande armarne åt hvar sin sida, liksom ville han
rycka ned de begge demonerne, demaskera dem inför verlden
och sedan trampa dem till stoft under sina fötter.
</p>

<p>
“Pardon, monsieur!“ hördes en röst bakom honom;
“var god och sitt ned ... ser ni ej att ridån är uppdragen?“
</p>

<p>
“Sacre-dieu!“ tillade en annan röst vid sidan; “ni stack
mig i ögat med fingret ... ni är antingen galen eller drucken,
s’il vous plaît!“
</p>

<p>
“Pardon!“ svarade Cambon och satte sig ned med tvänne
förbannelser i sitt hjerta.
</p>

<h4 class="section">
Andra akten af Le violon du diable:
</h4>

<p class="noindent">
Teatern är i tvänne afdelningar. I den ena, en täck
paviljong, ligger Hélène inslumrad på en soffa. Urbain ligger
på knä framför denna, med läpparne på Hélène’s öfver
soffkanten hängande hand. Det torde vara svårt att afgöra
hvilkendera i denna stund har den ljufvaste drömmen, hon
som sofver eller han som vakar. I den andra afdelningen,
en större värdshussal, är en mängd landtfolk sysselsatt med
lek och dans. Alltid framställes det goda landtfolket på scenen
lekande och dansande, liksom det icke hade annat att
göra.
</p>

<p>
<a id="page-222" class="pagenum" title="222"></a>
Det är ingen obetydlig sväng, kunna vi försäkra, ty
franska operans ballett, utom solo-dansörer och solo-dansöser,
består af öfver 300 figuranter. Kören är icke heller någon
småsak, ty den är ännu talrikare. Det blir något af, när
alla dessa komma tillsammans jemte en bataljon fotfolk och
fyrtio husarer till häst, såsom vi sågo i “Charles six“, en
grann, men hårdsmält opera af Halévy, som visserligen behöfde
stödja sig på “la claque.“
</p>

<p>
Urbain lemnar den älskades hand och går ut i salen,
med anhållan att det goda folket, som icke kan hålla sig tyst
när det dansar, täcktes maka sig ut och dansa i solhettan,
hvilken anhållan genast uppfylles, ty det goda landtfolket är
äfven alltid färdigt att lyda. Urbain ämnar derefter återvända
till paviljongen, hvilket är ganska naturligt, då han
blir varse en öppning i golfvet, hvarutur rökhvirflar stiga,
som deremot förefalla mindre naturliga. Men när han i detsamma
möter doktor Matheus, finner han ordspråket besannadt:
“Ingen rök utan eld.“
</p>

<p>
Urbain störtar baklänges med händerna för ansigtet.
Det betyder: “Nu tar fan vid mig!“
</p>

<p>
Doktor Matheus slår sig flere hvarf på bröstfickan, lik
den som är ute på vigilans, och pekar på afgrundshålet. Det
betyder: “Monsieur! jag vill ha betaldt för instrumentet ...
Var så god stig ned på kontoret och liqvidera!“
</p>

<p>
Urbain vänder bort ansigtet och slår ifrån sig med afviga
handen. Det betyder: “Monsieur! begär icke att jag
skall ha kontanter morgonen efter det jag enleverat en vacker,
men arflös flicka! ... Och dessutom har jag icke tid, ty
jag skall dricka café-au-lait med min älskarinna.“
</p>

<p>
Doktor Matheus är ingen blodigel, hur mycket man än
må ha att anmärka mot hans moralitet och religiositet. Han
vill för ingen del ha kontanter, han begär endast en skuldförbindelse,
för händelse af dödsfall, och skrifven med blod,
emedan bläcket i Brétagne är nästan oläsligt. Urbain vägrar
äfven detta, ty han anar en bysättning för evigheten. De
äro sig lika de der artisterne.
</p>

<p>
Doktor Matheus blir förtviflad. Men det är hans eget
fel. Hvarför tog han ej förskrifningen genast och innan han
lemnade instrumentet? Den obetydligaste skomakare fordrar
allra minst sin räkning accepterad, innan han lemnar ut stöflorna.
Doktor Matheus var för godtrogen, och likväl, hvem
bör känna menniskan bättre än han?
</p>

<p>
<a id="page-223" class="pagenum" title="223"></a>
När nu ingenting annat hjelper, börjar han trolla, ty
det är alltid sista utvägen. Sålunda trollar han fram en
figur så lik Hélène’s f. d. fästman, baron de Saint-Ibars, som
det ena bäret det andra. Den förmente baronen går, till
Urbain’s stora förskräckelse, helt enkelt in i paviljongen för
att borttaga den sofvande Hélène. Men som doktor Matheus
nogsamt inser, att han icke har någon makt öfver en flicka,
hvars hela brott består uti att hafva rymt med en menniska,
som spelar fiol, så framtrollar han äfven en annan figur, alldeles
lik Hélène. Med fasa ser således Urbain, huru
baron Ibars utkommer ur paviljongen, bärande Hélène på
sina armar samt närmande sig med sin dyrbara börda den
dörr, som leder ut.
</p>

<p>
Nu sticker doktor Matheus ett papper under näsan på
Urbain och ber honom skrifva under, utlofvande på heder
och samvete att, derest Urbain det gör, genast skicka baronen
till fanders och föra Hélène tillbaka i Urbain’s armar,
hvilket kan komma på ett ut.
</p>

<p>
Urbain, bäfvande för Hélène’s öde, men ännu mera för
helvetet, ty enhvar är sig sjelf närmast, vägrar med en ståndaktighet,
som kan reta gallfeber på sjelfva hin.
</p>

<p>
Doktor Matheus undgår icke heller symptomerna af denna
feber. Han sprakar och kröker sig som en påtänd näfver,
görande dervid en mängd nya hocus pocus i luften. En demon
uppstiger nu och rycker åt sig “le violon du diable“,
som han kastar midt på golfvet, der det förträffliga instrumentet
ögonblickligen försvinner i en låga, under det att doktorn
betraktar den olycklige fiolspelaren med en blick, som
säger: “Qvintilera nu, din erkebedragare! drilla nu till dig
fröknar, som hafva 100,000 francs i ränta, din erkeskälm!
... jag skall ge dig, jag, för att lura teologie doktorer!“
</p>

<p>
Urbain knäpper ihop sina händer och ser upp mot himmelen.
Det betyder: “Jag lemnar mig i Guds hand!“
</p>

<p>
Teologie doktorn, bestört öfver denna enkla förklaring
af gudaläran, sjunker ned genom jorden under åska och blixt,
det förstås; han skall väl gå på samma sätt som han kommit.
Den der förklaringen hade Urbain kunnat göra strax.
Men det är så likt menniskan. Det rätta ordet kommer alltid
i senaste laget.
</p>

<p>
Urbain, räddad från afgrunden, är likväl ännu långt
ifrån att vara lycklig. Hin har ju tagit både fiol och älskarinna.
<a id="page-224" class="pagenum" title="224"></a>
För att öfvertyga sig om sin olycka, skyndar han
in i paviljongen.
</p>

<p>
Hvad ser han? — Hélène, vaknande, reser sig från bädden.
Okunnig om att den stora hofmålaren Lucifer nyss
fotografierat henne, skrider hon emot sin älskare med ett
rosenrödt leende på sina läppar.
</p>

<p>
Urbain raglar minst tre famnar tillbaka. Den glada
öfverraskningen slår honom för hufvudet så att alla skrufvarne
lossna. Hélène begriper icke hvad det kommer åt
karlen.
</p>

<p>
Pater Anselmo, det godas skyddsande, hastar in och
tycker, liksom Hélène, att Urbain bär sig tokigt åt. Som
den helige mannen tror att allt detta härleder sig från brist
på stråke och fiol, så framtager han ur sin kåpa en annan
fiol, ett instrument som seraferne strängat och Sankt Petrus
profvat vid de många barnbalerna i det “blå gemaket“. Det
är annat det än fiolen från Lucifers fabrik! Men Urbain stirrar
lika kallsinnigt på himla-instrumentet, som om det hade varit
salig Nystedts fiol i Upsala.
</p>

<p>
Religionens och kärlekens förenade bemödanden blifva
fruktlösa, ty Urbain står som en målad bock, i hvars mun
man fåfängt sticker det doftande betet.
</p>

<p>
Pater Anselmo lägger fiolen på bordet, korsar sig och
vinkar till sig Hélène. Det betyder: “Låtom oss gå i kyrkan,
för att bedja ... Hjelper icke det, så få vi väl skicka
honom till Danviken, och der blir han nog bättre.“
</p>

<p>
Derefter går patern, förande med sig Hélène, som badar
i tårar. Endast en trogen tjenare stannar qvar. Denne
tager himlafiolen från bordet, och hur länge han sticker den
under näsan på Urbain, så griper slutligen denne tag uti instrumentet
och drar några stråktag, men, tyvärr, bakom stallet,
hvilket låter fasligt. Följden af dessa stallmästar-volter
blir också att en liten djefvul kommer öfver scenen, ridande
på en eldgaffel. Trotjenaren, förskräckt vid åsynen af den
lille korspsvarte ryttaren, förklarar huru opassande det är
för en mästare på fiol att spela så att det retar hin på hederligt
folk. Urbain känner sin egenkärlek sårad, ty egenkärleken
är den enda skruf, som icke lossnar i en artists
hjerna. Förargad kastar han derför stråken öfver till det
rätta stället, och nu blir det annat ljud i fiolen, riktiga gudatoner,
såsom åtminstone monsieur Saint-Léon föreställer sig.
<a id="page-225" class="pagenum" title="225"></a>
Dermed vare nu hur som helst; följden blir i alla fall guddomlig.
</p>

<p>
Demonen rider sin väg, och i dess ställe visar sig en
ängel med Hélènes ansigte och, hvad som än bättre är, med
Fanny Cerritos armar och ben. Men icke heller nu är det
Fanny Cerrito som dansar. Det är gracen sådan hon uppstod
ur konstnärens tanke, lefvande, luftig och varm, innan
hon, framstäld i marmorn, blef en visserligen harmoniskt
formad, men likväl kall, hård och orörlig bild, den man alltid
skänker en beundrande blick, men aldrig sluter till ett
glödande hjerta.
</p>

<p>
Se henne, när hon rör sig kring den arme fånen, skimrande
som fjärilen, då han tröstande sväfvar kring en af
stormen nedböjd ros; förmildrande som silfverskyn, när den
ilar förbi en blek i höstqvällen stirrande måne! Nämn oss
den demon, som vågar dröja i hennes närhet! säg oss den
dödlige, som ej i tanken kysser hennes fot! Det är icke dansösen
som anstränger sig för en blomma, för en diamant;
hon är blomman sjelf, diamanten sjelf, som belönande pryder
och riktar snillet för dess trogna uppfattning af konstens
eviga guddom, liksom inom samma bröst samvetet belönar
dygden för dess trohet mot Gud.
</p>

<p>
Än böjer hon sig ned, en sjunkande aftonrodnad lik,
framför den olycklige fånen, liksom ville hon locka ned det
menskliga medvetandet, i fall det möjligtvis skulle hafva förirrat
sig bland stjernorna; än höjer hon sig på tåspetsen, en
ny Aurora, och öfverfar hans hufvud med sina armar, dem
hon böjer till form af guirlander och kransar, liksom trodde
hon sig på detta sätt kunna locka upp samma medvetande, i
fall det skulle dväljas i djupet af den mörka jorden. Illusionen är
fullkomlig. Det är ängeln, af himmelen sänd, som tröstar, hugsvalar
och upprätthåller menniskan i pröfningens bittraste
stunder.
</p>

<p>
“Gifves det något så skönt som detta?“ hviskade Armand,
under det hans blick sökte högra galleriet, liksom väntade
han svaret derifrån.
</p>

<p>
Adelaïdes hela uppmärksamhet hade vuxit samman med
gruppen på scenen och en tår perlade fram ur hennes öga.
</p>

<p>
“Ja“, svarade Armand, “den som så uppfattar betydelsen
af hvad vi nu se, stoftets lidande och himmelens miskund
dermed, den är lika skön, ty den deltar i det förra och tror
på den sednare.“
</p>

<p>
<a id="page-226" class="pagenum" title="226"></a>
Armands ögon flyttade sig till venstra galleriet. Markisinnan
skämtade och skrattade med en af sina kavaljerer.
När voro ej silkessammeten och kasimiren en amulett mot
“sentimentaliteten“! Armand vände med ovilja sin blick derifrån.
Det “sentimentala“ har blifvit ett förlöjligande ordspråk.
Men detta ordspråk har flutit ur ett förderfvadt bröst
och det bygger sin äreport på ihåliga läppar.
</p>

<p>
Sjelfva scenen undergår emellertid någon förändring.
Ängelen (Fanny Cerrito) har försvunnit, ty hon har fullbordat
sitt verk. Urbain har återfunnit sitt medvetande, sitt
förstånd, och det första beviset derpå är att han sätter fiolen
till hakan, höjer stråken och spelar Mayseders variationer.
Monsieur Saint-Léon spelar dem kanske icke fullt så
bra som vännerna Randel, d’Aubert och Elvers, men han
går dessa dock ganska nära, och det är ganska vackert det.
Hufvudsaken är emellertid att han spelar dem förståndigt.
Mången finner hans spel till och med guddomligt, men detta
torde härleda sig antingen från tron på fiolens himmelska ursprung
eller af det välde, som konstnärens goda genius,
ehuru för ögat försvunnen, ännu utöfvar på åhörarnes öfriga
sinnen.
</p>

<p>
Slutvariationen är knappast under mycket bifall slutad
förrän pater Anselmo och Hélène, denna numera utan vingar,
skynda in och instämma lifligt i bifallet, såsom man väl
kan föreställa sig.
</p>

<p>
Strax derefter inrusar grefve de Vardeck med andan i
halsen och dammet på stöflarna. Fortfarande äro hans ögon
ut- och invända, och han dänger sig med knytnäfvarne oupphörligen
i pannan. Det betyder: “I detta ruckel bor min
dotter och, ve mig, äfven den fördömde birfilaren! ... jag
kommer säkert för sent!“
</p>

<p>
Munken, den helige allvetande, skyndar fram och lyckas
medelst en mängd lättfattliga rörelser i ben och armar att
lugna den stackars grefven, som omfamnar sin dotter, likväl
skakande på hufvudet, under det han ser på pater Anselmo.
Det betyder: “Jag har min dotter helbregda åter, lofvad vare
Sainte-Cécile! ... Men begär icke, vördade pater, att jag på
mina knän af 800 anor skall vagga barnbarn, som hoppa
öfver fiolfodral och rida på stråkar ... begär det ej, mon
père!“
</p>

<p>
Pater Anselmo tager genast upp ur sin välsignelserika benediktiner-kåpa
ett papper, som liknar ett diplom, och ett band,
<a id="page-227" class="pagenum" title="227"></a>
som liknar hederslegionens. Det betyder: “Jag kommer nyss
från kungen, som är alla munkars vän och beskyddare ...
han har på mitt förord utnämnt Urbain till adelsman och
riddare af hederslegionen ... hvad säger ni om det, monsieur le
comte?“
</p>

<p>
Den hederlige grefvens ansigte ljusnar och han vinkar
till sig Urbain, som öfversäll nalkas, visligen gömmande fiolen
bakom ryggen. Grefven trycker hans hand, men skakar
ännu på hufvudet. Det betyder: “Allt vore så bra, bara
inte den fördömda fiolen vore ... om han ändå kunde spela
något annat ... jag ville så gerna dra en spader med min
måg!“
</p>

<p>
Munken är genast framme och bedyrar att under hans
ledning Urbain skall tillväxa i alla ridderliga dygder.
</p>

<p>
Nu först blir grefven fullkomligt belåten och bjuder
hela verlden på bröllopet. Urbain lofvar i sin förtjusning att
på bröllopsdagen dansa en “pas de deux“ med sin sköna
brud, hvilket ännu mera höjer hans aktier i svärfaderns ögon.
Grefven har sjelf varit en passionerad dansare den tiden han
såsom garnisonsofficer beträdde ärans fält.
</p>

<p>
Nu går ridån ned, emedan alla måste kläda om sig till
bröllopet.
</p>

<p>
Armand fann det visserligen vara i sin ordning att Urbain
fick Hélène, men var förargad på den förre, som icke
ref sönder adelsdiplomet och hängde ordensbandet kring näsan
på munken. “Hvad det der skall smaka aristokraterne“,
sade han för sig sjelf, “att man icke en gång i en ballett
vågar bortgifta en adelsmans dotter med en man ur folket,
utan att denne först skall göras till adelsman och riddare!“
</p>

<p>
Han såg upp till venstra galleriet, för att se om icke
markisinnan nu med större intresse följde pjesen. Hon fortfor
ännu att skämta med samme kavaljer. Men hvad som
ännu mer förvånade Armand var att markisinnans kavaljer,
under det han talade med henne, oupphörligen höll sin kikare
riktad mot högra radens galleri och direkte mot Adelaïde Géronnière,
hvilket så mycket mindre behagade Armand Cambon,
som berörde kavaljer, utom sina många ordnar, hade det
ståtligaste ansigte man kunde se och som visst icke misskläddes
af korpsvarta mustascher och pipskägg. Armands blick kom
händelsevis att falla på den herrn, som satt bredvid riddaren
af de många ordnarna. Denne herre hade likaledes flere
ordnar, men icke på långt när så vackert och markeradt ansigte
<a id="page-228" class="pagenum" title="228"></a>
som den förre. Icke desto mindre dröjde Armands uppmärksamhet
länge och väl vid den sednare riddaren, ty dennes
anletsdrag föreföllo honom så bekanta, utan att han likväl
kunde erinra sig hvar han förut sett honom. Emellertid
och som herrn med kikaren envist fortfor att styra kurs på
galleriet midt öfver, fastän han vid sin sida hade salongens
förnämsta skönhet, så fann Armand nödvändigt att, oaktadt
sin nyfikenhet hvad den andre herrn beträffade, följa samma
kurs och såg, icke heller till sin synnerliga tillfredsställelse,
bankirens brorsdotter småle emot den hemske bleke hertigen,
som satt bredvid henne.
</p>

<p>
“Innan hon somnar i natt“, mumlade Armand, “ler hon
så lagom!“
</p>

<p>
Detta sade han eller, rättare sagdt, tänkte med den innerligaste
förnöjelse, och likväl skulle han förr hafva gifvit
tusen lif, om han haft dem, än förorsakat denna intagande
flicka ett ögonblicks bekymmer.
</p>

<p>
“Förlåt! känner ni den der förnäma damen?“ frågade
honom den granne, hvars ögon så nyligen varit i fara för
hans finger.
</p>

<p>
“Ja, det är mademoiselle Adelaïde Géronnière“, upplyste
Armand, “brorsdotter till bankiren af samma namn.“
</p>

<p>
“Mademoiselle? ... jag trodde hon var gift jag“, anmärkte
grannen, något förundrad.
</p>

<p>
“Hvaraf sluter ni till det?“ sporde Armand, som ansåg
Adelaïde ännu för ung att gifta sig.
</p>

<p>
“Af hennes fräckhet“, svarade grannen ogeneradt.
</p>

<p>
“Monsieur!“ grymtade Armand, färdig att sticka ut sin
grannes begge ögon.
</p>

<p>
“Ja ja, nog vet jag att äfven de ogifta, när de äro rika
eller förnäma, kunna sätta kikarn på dussintals karlar ...
men de gifta sätta den på hela verlden.“
</p>

<p>
“Ni kan omöjligt mena den unga damen, som sitter i
högra galleriet“, förklarade Armand.
</p>

<p>
“Nej, det är i venstra ... hon, som har den der baron
Saint-Bris i släptåg.“
</p>

<p>
“Aha, ni menar markisinnan d’Estelle“, sade Cambon
fullkomligt lugnad.
</p>

<p>
“Jaså, det är en markisinna ... jag kunde väl tro att det
var något ditåt.“
</p>

<p>
“Men hvad är baron S:t-Bris för en?“ frågade Armand
i sin ordning.
</p>

<p>
<a id="page-229" class="pagenum" title="229"></a>
“Herrn med mustascherna, pipskägget och de många ordnarna,
han som har sin plats bredvid markisinnan, han bor
i Hôtel de Bade vid Boulevard des Italiens ... han har de
vackraste hästar i Paris och louisd’orer, så att han kunde
köpa hela boulevarden ... de strömma hit nu som bäst alla
rika odågor från provinserna ... Men så mycket bättre ... ju
flere bär, desto mer att sylta.“
</p>

<p>
Armand betraktade närmare sin granne, men han hade
icke förut sett honom, hvilket icke förvånade vår hjelte, som
alltför väl visste att det i Paris funnes flere demokratiska
sektioner än hans.
</p>

<p>
“Då känner ni kanske också den andre riddaren?“ frågade
Armand.
</p>

<p>
“Hvem?“
</p>

<p>
“Han som sitter bredvid baron S:t-Bris.“
</p>

<p>
“Jaså, den der med trubbiga näsan och aflånga ögonen?“
</p>

<p>
“Ja, just den.“
</p>

<p>
“Den är mig obekant“, svarade grannen, “men han ser
föga ridderlig ut.“
</p>

<p>
“Ha!“ ropade Armand, börjande ånyo med mycken uppmärksamhet
granska den ifrågavarande personen, hvilken,
efter hvad nyss nämndes, han förut trodde sig hafva sett.
</p>

<p>
Nu kände han igen honom. Herrn med trubbiga näsan
och aflånga ögonen var samme herre som dagen förut på
Vendôme-platsen visiterat Cambons fickor.
</p>

<p>
“Åhå, nu få vi ändtligen slutet af balletten“, underrättade
grannen, vändande sig mot scenen, liksom alla andra,
icke ens Armand Cambon undantagen, hvilken sålunda icke
fick tid att reflektera öfver ficktjufvens uppträdande bland
så förnämt folk.
</p>

<p>
Teatern föreställer en sal på grefve de Vardecks slott.
Salen är fyld af festligt prydde bröllopsgäster, som bilda en
lysande grupp. Ingen fiol, hvarken från himmelen eller afgrunden,
fördunklar den sköna dagen. Den ädle grefven förenar
Urbains och Hélènes händer. Den förre har redan hunnit
så långt i danskonsten, att han, hållande sin brud om
lifvit, endast står på högra benet, under det att Hélène står
på det venstra.
</p>

<p>
De tu skola vara ett, heter det, och der tu äro ett, der
äro också fyra ben två för mycket. Sedan de älskande sålunda
stått några minuter, aflägsna de sig, för att omkläda
sig till den pas de deux, som skall sätta kronan på verket,
<a id="page-230" class="pagenum" title="230"></a>
under det att grefven och hans gäster taga platser på begge
sidorna af teatern, lemnande fonden fri.
</p>

<p>
Fonden rullas upp och man ser en af de vackraste och
rikaste trädgårdar. Öfverallt, hvart man kastar blicken, möter
man en herrlig rosenbuske, mellan hvars blad och blommor
framlyser en flickas ansigte, naturligtvis den skönaste
blomma bland alla. Det är blommornas själar man på detta
sätt vill åskådliggöra. Det är en vacker tanke, som bör
bära god frukt.
</p>

<p>
Rosenbuskar äro, som man vet, orörliga, ty deras fötter
äro fästade i jorden. En mild försyn, som icke vill att de
af stormen skola bortföras, har så visligen anordnat. Men
blommorna hafva också själar, och hvarför skulle de ej hafva
det? Det finns så många fulare och obehagligare väsen som
ha anspråk på att vara själfulla. Men det roar understundom
blommornas själar att slå sig lösa, ty det kan icke alltid
vara angenämt att stå sammanträngda på en trädgårdssäng,
liksom flickor i en pension. Det är derför som det ena
sköna ansigtet efter det andra höjer sig ur hvar sin rosenbuske,
derför som den ena hulda varelsen efter den andra
dansar fram ur sitt kroppsliga fängsel. Begagnande sig af
den prosaiske trädgårdsmästarens frånvaro, vilja de genom en
ömsesidig förtroligare beröring glädja hvarandra, liksom de
förut gladt en otacksam verld med sitt doft och sin fägring.
Rosensjälarne representeras af mesdames och mesdemoiselles
Plunkett, Taglioni (en systerdotter till Marie Taglioni), Robert,
Emarot, Caroline, Théodore, Marquet, Legrain, Quéniau,
Mathilde och Pierroe, alla solodansöser och tillhörande l’Académie
Nationale de Musique. Alla äro ypperliga, och man
ser snart att deras första “pas“ äro tagna i den bästa skola.
Deras dans är briljant. När man ser hvar och en dansa
sitt solo, vet man icke hur det är möjligt för någon annan
att dansa bättre; när de dansa alla på en gång, skimrar det
som ett blomsterregn för våra ögon. En bukett af sådana
blommor skulle i orienten betalas med millioner, och icke
heller i norden skulle man se på styfvern, ty äfven der finnas
mäcenater, åtminstone för dylik blomsterodling. Vackrast
blir dock i alla tider törnrosen, och bland törnrosor är mademoiselle
Plunkett den vackraste vi sett. Näst henne lyser
hyacinten (Taglioni). Atterbom låter i sina sköna sånger om
blommorna Hyacinten säga: “Den döende kraftens hjertblod
jag är“. Atterbom skulle se den yngre Taglioni. Denna
<a id="page-231" class="pagenum" title="231"></a>
hyacint är ingen “döende kraft“, ty hon har ben eller, rättare
sagdt, stjelk sådan som endast den sydliga solen kan
frambringa.
</p>

<p>
Men trädgårdsmästarens steg på sandgången höras. Rosensjälarne
återvända till sina kroppar. Trädgårdsmästaren
(monsieur Saint-Léon) inkommer, åtföljd af folk, som vill
köpa blommor. Trädgårdsmästaren fattar sin knif och plundrar
den ena busken efter den andra; men vid hvarje ros
han afskär, höjer sig ur busken en rund arm till ett tecken
att blommans själ lider. Sedan köparne fått sina buketter
och gått sin väg, aflägsnar sig äfven trädgårdsmästaren, kanske
för att i vin förvandla sina blodspengar, under det
han studerar “Le Réforme“ eller någon annan radikal tidning.
Men medan han sjelf studerar och tänker på uppror,
anar han icke att blommorna i hans trädgård göra precist
detsamma.
</p>

<p>
Väl känner man att bien, åtminstone en gång om året,
göra uppror i sina kupor, svärma förfärligt, döda sina drönare
o. s. v. Men att den revolutionära propagandan äfven
trängt sig in i blommornas annars så tysta och oskyldiga
rike, det anar man ej. Men tiden är svår, och det lider
mot 1848.
</p>

<p>
Trädgårdsmästaren återkommer något drucken och mycket
glad, såsom fallet merendels är, när man är något drucken.
Men han blir spik nykter, när han ett tu tre finner
sig omgifven af sina undersåter, hvilka, i stället för blomkronorna,
nu vända stjelkarne emot honom från alla sidor.
Törnrosen, hvars törniga stjelk, som man känner, icke är att
leka med, ansätter honom värst och tager ordet på sina
systrars vägnar. Hon begär för sig och de öfriga trädgårdsblommornas
räkning:
</p>

<p>
1:o) personlig frihet, det vill säga, bortrödjandet af alla
trädgårdssängar, hvilkas trånga utrymme hindrat all friare
utveckling och gjort att både blommor och rötter blifvit hoptrasslade
med hvarandra, till stort men för nationaliteten;
vidare kullvräkandet af alla trädgårdsplank, som stängt dem
från beröringen med den yttre friare naturen och derigenom
tillskyndat dem förlusten af det doft, hvaraf till och med
den obetydligaste ängsblomma kan skryta;
</p>

<p>
2:o) pressfrihet eller frihet från att läggas i press mellan
bokblad och innanfönster, hvartill man företrädesvis begagnat
<a id="page-232" class="pagenum" title="232"></a>
trädgårdsblommor, såsom varande grannare och större
än alla andra;
</p>

<p>
3:o) afskaffandet af alla namns- och födelsedagar, som
förstört deras förr så blomstrande välstånd;
</p>

<p>
4:o) förbud mot införsel af artificiella blommor, hvilkas
nyttjande kommit menniskan att glömma naturens herrligaste
alster, i sammanhang hvarmed de fordra att madame Furstenhoff
måtte varda förpassad till Sibirien eller något annat
ställe, der man ej dansar på rosor;
</p>

<p>
5:o) förstörandet af drifhusen och synnerligast krukorna,
som alla äro oförenliga med blommornas af försynen gifna
bestämmelse att i omedelbar beröring med himmelen och ljuset
pryda och lyckliggöra jorden;
</p>

<p>
6:o) fullkomlig associationsfrihet samt bildandet af nationalgarde,
hvartill de förbehålla sig att framdeles få inkomma
med ett på lagliga grunder hvilande förslag;
</p>

<p>
slutligen och för det 7:de), att alla mytologiska bilder af
sten eller trä, såsom alltför mycket erinrande om hedendom
och despotism, måtte ur trädgårdarne borttagas, isynnerhet
bilder af gamla trädgårdsmästare, liknande den, som har sin
staty i Carl XIII:s torg, och att i deras ställe måtte uppresas
ett monument åt Linné, den store presidenten i blommornas
fristat.
</p>

<p>
Trädgårdsmästaren blir alldeles förtviflad öfver alla
dessa påståenden. Han har såsom fideikommiss emottagit
trädgården, om ej just direkte af Gud, åtminstone af grefve
de Vardeck, hvilket i hans tanke kommer på ett ut, och han
måste återlemna allt i samma skick som han det emottagit.
Dock vill han, med afseende å tidens kraf, göra några eftergifter.
Sålunda vill han befalla sitt garde, trädgårdsdrängarne,
att draga sig tillbaka ur trädgården. Vidare lofvar
han gifva blommorna en oktrojerad författning, bygd på allmänna
val och tvänne kammare eller drifhus, i likhet med
dem, som det blomstrande Tyskland skulle få. Med ett ord,
allt skall bli så trefligt, bara han får vara qvar såsom välbestäld
trädgårdsmästare, hvilket lönande yrke gått i arf från
far till son.
</p>

<p>
Men blommorna, klokare än folket år 1848, tro icke på
afmarcherande garden eller på löften om författningar. De
gripa sin trädgårdskung, fängsla och släpa honom med sig
... hvart? — Det får man se i följande tableau:
</p>

<p>
<a id="page-233" class="pagenum" title="233"></a>
Dekorationsförändring. Natt. En purpurstrimma visar
sig i östern, tändande skogstopparna och fångande i sin
brand en och annan stjerna. Jorden är ännu dyster, men
icke ödslig. Man ser vid skenet af lysmaskar ett brokigt,
men matt hvimmel af alla färger öfverhölja marken. Purpurstrimman
blir allt bredare, marken allt klarare. Ah!
det brokiga hvimlet kommer af hundratals sköna flickor,
slumrande famn vid famn så långt ögat når. Flickor? nej!
det är blommor, ännu söfda af natten eller tyngda af daggen.
Ack, hvad det är dumt att icke vara tidigt ute om morgnarne!“
</p>

<p>
Men om man sofve mindre, hur gammal blefve man ej
då? Man är enligt dopsedeln fyrtio år, man är till och med
sextio; men egentligen är man bara tjugo, bara trettio. Det
öfriga har man sofvit bort, och det kan icke räknas. På
detta sätt blir man alltid ung, fastän man står med foten i
grafven. Tycker man att ens ögon blifvit något dunklare
och ens lockar något hvitare, så kommer det blott deraf att
man är litet omorgnad och fått litet dun i håret.
</p>

<p>
Men nu brinner hela östern och jorden vänder mot den
sitt klarnande anlete. Ett rosenfärgadt, nästan genomskinligt
väsen sväfvar öfver scenen, vidrörande de sofvande
blommorna. Det är Aurora, det är blommornas drottning,
det är Fanny Cerrito.
</p>

<p>
Mången menniska behöfver middagssolen midt i ögonen
för att kunna vakna; men blomman, som icke tynges hvarken
af öfverfyld mage eller skuldbelastadt bröst, vaknar så
lätt och behöfver icke gnugga sig i ögonen för att igenkänna
morgonrodnaden och dagen. Blommorna börja sin dans och
man ser deras små fötter hoppa på tufvorna. Blommornas
drottning dansar ock: ändtligen dansar Fanny Cerrito. Men
det är ej tufvorna hennes fötter vidröra — det är på daggdropparne
hon dansar, på daggperlorna, innan dessa ännu
hunnit jorden.
</p>

<p>
Den stora skilnaden emellan Fanny Cerritos och andra
dansösers dans ligger blott deruti, att när de sednare mer
eller mindre lyckas i sitt bemödande att komma upp från
jorden, synes den förra hafva svårast för att komma ned
på jorden, emedan det är som om de utbredda vingarne
ständigt hotade att återföra henne till den höjd, hvarifrån
hon kommit. De sednares dans är barnets i dess yrande
åtrå emot stjernorna och solen; den förra är geniens i dess
<a id="page-234" class="pagenum" title="234"></a>
glädje att hafva funnit den jord, hon egnat sin kärlek och
lofvat sitt skydd.
</p>

<p>
Men dansen afbrytes. De upproriska blommorna ila
in med sin fångne trädgårdsmästare, hvilken de ställa inför
tronen, hvarpå blommornas drottning tagit plats. Han anklagas,
han är nära att dömmas, han synes förlorad. Ingen
Crémieux i Paris eller Andreas Möller i Stockholm uppträder
till hans försvar. Lyckligtvis är trädgårdsmästaren äfven
en stor dansmästare. Oförmögen att försvara sig med munnen
och armarne, ber han att få bevisa sin oskuld med
benen, ja han vågar till och med uppbjuda sjelfva blommornas
drottning till en pas de deux. Han vädjar till det
täcka könets svagaste sida, till dansen, och han vädjar icke
förgäfves. Dans verkar himmelsvidt mer än konfekt, armband
och gula långshawlar. Blommornas drottning bifaller,
nedstiger från sin tron och börjar med trädgårdsmästaren
denna pas de deux, som slutar balletten och hvilken följaktligen
skall utgöra den gyllene kronan på verket.
</p>

<p>
Och likväl, hvad är denna gyllene krona mot den krans
af enkla blommor, som smyckar ängelns tinning, när hon
sväfvar omkring dåren i en föregående tableau? Hvad är
denna gyllene krona mot rosenslöjan, som svajar öfver blommornas
drottning, när hon i den föregående scenen väcker
sina undersåter och dansar bland dem?
</p>

<p>
Fanny Cerrito gör i sin pas de deux med trädgårdsmästaren
en mängd svåra steg och hopp, som komma åskådaren
att hissna, att bäfva, ty man fruktar att denna fina
gestalt icke ostraffadt hängifver sig åt dessa onaturligheter,
som ryckt den stora konstnärinnan från den parnass, hon
aldrig bort lemna, ned till den manège, som aldrig borde
hedras af hennes fot. Det är följden af att dansa med
trädgårdsmästare, äfven om de föra sina ben med monsieur
Saint-Léons obestridliga styrka och skicklighet. Men vi förstå
nog monsieur Saint-Léons mening. Han vill göra sylfiden
till menniska för att hon må kunna gifta sig med en
trädgårdsmästare, ty balletten slutar med deras förening,
firad medelst en lysande grupp, hvaruti de förrådda blommorna
naturligtvis måste deltaga.
</p>

<p>
Vi hafva med förvåning sett trädgårdsmästarfruns halsbrytande
saltomortaler; men aldrig skola vi glömma fiolspelarens
goda genius och blommornas drottning.
</p>

<p>
<a id="page-235" class="pagenum" title="235"></a>
Publiken är, hvad konst beträffar, sig temligen lika
öfverallt. Det stormande bifall, hvarmed Fanny Cerritos
prestationer förut blifvit emottagna, voro ett intet emot dem,
som vid ballettens slut öfverhöljde henne. Armand Cambon,
hvilken så djupt senterat dansösens eteriska skönhet i scenerna
med Urbain, stormade nu med händer och fötter som
en galning i förtjusning öfver hennes pas de deux med
trädgårdsmästaren, och han arbetade med tio klackörers
kraft äfven sedan Fanny Cerrito blifvit tvänne gånger framropad
och ridån derefter fallit.
</p>

<p>
Detta kom han likväl att ångra, ty i sin hänryckning
glömde han att se upp till det der högra galleriet, som under
hela pjesens gång varit ett nästan ständigt föremål för hans
uppmärksamhet. När han ändtligen, trött både i händer
och fötter, riktade sina blickar ditupp, voro Adelaïde och
hennes följeslagare försvunna.
</p>

<p>
Ett rop af bestörtning undföll hans läppar och han
rusade ut från parterren, knuffande undan alla, som voro i
hans väg, och icke kännande de knuffar, hvarmed han af
andra vedergäldes. Det var nära att han råkat ut för polissergeanternas
och municipalgardisternas knogar, som icke
tåla andra knuffar än dem de sjelfva utdela.
</p>

<p>
När Armand ändtligen utkommit på gatan, löpte han
mellan vagnarne med fara att bli öfverkörd; men den ena
vagnen försvann efter den andra, utan att den stackars arbetaren
funnit den eller dem han tycktes söka.
</p>

<p>
Han slog sig för pannan vida känbarare än Urbain
hade gjort; han slet flere hårstrån från sin hjessa än grefve
de Vardeck; han såg bedröfligare ut än sjelfva doktor
Matheus i det ögonblick denne med sin protesterade räkning sjönk
ned i afgrunden. Han förbannade “djefvulens fiol“,
och dermed må nu vara huru som helst; men hvad som än
värre och oförlåtligare var, han förbannade sjelfva Fanny
Cerrito. Det var lyckligt att hon icke visste det, emedan
hon redan förut var ledsen öfver att hon ej mer än tre
gånger på aftonen blifvit inropad, liksom hennes käre man
monsieur Saint-Léon var förargad för det man icke begärt
dacapo på Mayseders variationer, såsom han bespetsat sig
på. Markisinnan var förargad på Adelaïde, icke för det att
denna så förtroligt talat med hertigen, utan för det att
bankirens brorsdotter vid sin barm burit en grannare och
säkert dyrbarare bukett än markisinnan. Bankiren var vid
<a id="page-236" class="pagenum" title="236"></a>
dåligt lynne, emedan han på spektaklet blifvit varse finansministern
monsieur Dumon, hvilken han ansåg stå i vägen
för fäderneslandets sanna väl och ära.
</p>

<p>
Ja, så är det. Sista tonen ur orkestern är knappast
förklingad, sista lågan i kronan slocknad, första steget utom
sånggudinnornas tempel taget, förrän prosan med sitt följe
af ledsnad och förargelse griper oss i lufven och fordrar
ersättning för några stunders flyktiga nöje.
</p>

<div class="chapter">

<h3 class="chapter" id="subchap-0-2-15">
<span class="firstline">Femtonde kapitlet.</span><br />
Biljetten.
</h3>

</div>

<p class="first">
<span class="firstchar">F</span><span class="postfirstchar">öljande</span> morgon bultade Armand Cambon på porten till
huset n:o 35 vid rue d’Anjou-S:t-Honoré. Porten sprang
upp, men Armand hejdades af portvaktaren, en i yrket grånad
man, som icke hade den blidaste uppsyn och icke heller
det angenämaste godmorgon på sina läppar.
</p>

<p>
Fransmännen äro, såsom ofta nämndt är, ett ovanligt
artigt och förekommande folk. Derifrån utgöra dock portvaktarne
ett undantag. Det är säkert en känd sak, att
knappast något hus i Frankrikes städer finnes, som ej har
sin portvakt, hvars förnämsta uppdrag är att hålla porten
stängd och endast öppna den, när portklappen slår eller
portklockan ljuder, detta onekligen till mycken nytta och
beqvämlighet både för värd och hyresgäster. Portnyckelsbekymret,
så stort i Stockholm, kännes icke ens till namnet
i Paris. Till portvaktarens yrke hörer jemväl att hålla
gata, gård och trappor rena, hvilket icke heller är en lätt
sak i ett samhälle som Paris, der polisen håller den strängaste
uppsigt öfver ordningens och snygghetens vidmakthållande.
Men denna eviga påpasslighet på kommande och
gående, icke mindre om natten än om dagen, detta alldagliga
fejande på gårdar och i trappor äro icke egnade att
åstadkomma ett lätt och gladt lynne, ty om också portvaktaren
kan beqväma sig till att gå värdens och hyresgästernas
<a id="page-237" class="pagenum" title="237"></a>
önskningar till mötes derför att han af den förre har
lön och boningsrum samt af de sednare sportler minst tvänne
gånger om året, så är det likväl förklarligt att han måste
se snedt på hvarje obehörig person, för hvilken han nödgas
öppna porten och hvars fjät i trappan han likaledes måste
utplåna, utan särskild ersättning för detta redan i och för
sig sjelf otrefliga besvär. Deraf följaktligen en fransk portvaktares
föga franska sätt att vara. Med ett ord, det fins
ingen gammal port så knarrig som en gammal portvaktare.
</p>

<p>
“Hvad är det nu frågan om igen?“ knarrade portvaktaren
i huset n:o 35 vid rue d’Anjou-S:t-Honoré.
</p>

<p>
“Är monsieur Géronnière hemma?“ frågade Armand
med våldsamt arbetande bröst, ty han hade gått häftigt.
</p>

<p>
“Åhja, det kan ni väl begripa.“
</p>

<p>
“Är mademoiselle Géronnière också hemma?“ fortfor
guldarbetaren.
</p>

<p>
“Hör på, monsieur“, anmärkte portvaktaren, “tager ni
monsieur Géronnière för en kolbärare och mademoiselle för
en grisett, efter ni frågar om de äro hemma klockan åtta
på morgonen?“
</p>

<p>
Cambon blef flat och kom sig icke före med svaret.
</p>

<p>
“Ni minnes kanske inte hur många gånger ni var här
i går?“ återtog portvaktaren.
</p>

<p>
“Det är alltför möjligt att jag icke lagt det på minnet,
monsieur“, svarade Armand.
</p>

<p>
“Men jag har lagt det på minnet, jag“, förklarade portvaktaren,
“ty för er skull öppnade jag porten åtta gånger
på förmiddagen och fyra på eftermiddagen ... summa tolf,
det vill säga, allra minst elfva gånger för mycket.“
</p>

<p>
Dessa ord beledsagade portvaktaren med en åtbörd,
som ganska otvetydigt hänvisade vår hjelte till gatan.
</p>

<p>
“Men, bästa monsieur“, yttrade Armand, “hvad rådde
jag för att hvarken monsieur Géronnière eller hans brorsdotter
voro hemma i går? ... Ni vet ju att det var efter
dem jag frågade.“
</p>

<p>
“Men hvarför lemnar ni icke ert kort?“
</p>

<p>
“Jag svarar som jag svarade i går, nämligen att jag
aldrig brukar lemna kort.“
</p>

<p>
“Och jag säger också hvad jag sade i går, nämligen
att hvarken monsieur Géronnière eller mademoiselle taga
emot folk, som icke ha kort att lemna ... Men förlåt, det
är något kallt i portgången.“
</p>

<p>
<a id="page-238" class="pagenum" title="238"></a>
“Visserligen ... låtom oss då gå in, monsieur, ty jag
förmodar att ni har varmare inne hos er.“
</p>

<p>
“Jag har nyss gjort upp en brasa ... adieu, men icke
au revoir, monsieur!“
</p>

<p>
“Ni har då glömt, att jag har en vigtig hemlighet att
meddela monsieur Géronnière eller hans brorsdotter?“
</p>

<p>
“Och hvaruti består den hemligheten, om ni tillåter?“
frågade portvaktaren.
</p>

<p>
“Ni, som är en så gammal hedersman, vet inte, att
den sak, man yppar för obehörig person, icke längre är
någon hemlighet.“
</p>

<p>
“Jaså, obehörig person!“ upprepade portvaktaren, närmande
sig sin kammardörr med ett föraktligt leende.
</p>

<p>
Han hade skäl dertill. Det finnes knappast någon
katolsk prest, som förvarar så vigtiga hemligheter som en
fransk portvaktare. Men när den förre vårdar dem af embets-ed,
vårdar den sednare dem af vana. Embets-eden är
icke alltid kraftigare än vanan, att döma af erfarenheten.
</p>

<p>
“När ni går, så var god och slå igen porten efter er“,
anmodade portvaktaren, i det han steg in i sin kammare
och tillslöt dörren efter sig.
</p>

<p>
Armand hade icke annat att göra än efterkomma portvaktarens
anmodan, hvarefter han tog sig till att nöta de
smala trottoarerna, tröstande sig med vissheten om att de
han sökte denna gång icke skulle undfly honom.
</p>

<p>
På slaget tio, eller två timmar sednare, bultade Cambon
ånyo på samma port, som genast öppnades, ty icke alla
portvaktare äro nog lycklige att hafva sina fönster åt gatan.
Hade portvaktaren i n:o 35 det haft, skulle otvifvelaktigt
vår hjelte fått bulta förgäfves.
</p>

<p>
“Parbleu! återigen ni!“ yttrade portvaktaren med om
möjligt ännu mulnare ansigte än förra gången.
</p>

<p>
“Monsieur Géronnière är hemma och mademoiselle likaså“,
försäkrade Armand.
</p>

<p>
“Ni är säker på det?“
</p>

<p>
“Ja, till lycka för oss begge finns det blott en enda
utgång för denna egendom.“
</p>

<p>
“Än sedan?“
</p>

<p>
“Som klockan är slagen tio, så böra de också vara
uppstigna.“
</p>

<p>
“Deraf följer?“
</p>

<p>
“Att jag nu ändtligen får äran uppvakta dem.“
</p>

<p>
<a id="page-239" class="pagenum" title="239"></a>
“Ni har missräknat er ... Monsieur Géronnière stiger
aldrig upp före klockan tolf.“
</p>

<p>
“Så mycket bättre.“
</p>

<p>
“Hvad sa! ... så mycket bättre?“
</p>

<p>
“Ty mitt ärende gäller egentligen icke honom, när jag
rätt tänker på saken.“
</p>

<p>
Efter dessa ord lemnade Armand portvaktaren och styrde
sin kosa midt öfver gården. Portvaktaren stod en stund
förargad och förvånad, icke rätt vetande hvad han skulle
tänka om denne lika enträgne som djerfve uppvaktare. Slutligen
tog han sitt parti och följde efter honom. Men innan
han upphunnit Armand, hade denne bultat på porten till
sjelfva boningshuset och redan blifvit insläppt, så att han
nu lyckligen befann sig utom portvaktarens område och
domvärjo.
</p>

<p>
“Är det möjligt att få tala med mademoiselle Géronnière?“
frågade Armand en betjent i rikt livré, som visserligen
öppnat porten, men derefter stält sig i vägen för den
inträdande.
</p>

<p>
Betjenten mätte arbetaren från topp till tå, utan att
brådska med svaret. Armands tarfliga toalett hade icke
heller något uppmuntrande för en betjents rygg eller tunga.
</p>

<p>
Armand upprepade derför sin fråga med en viss pockande
otålighet, som icke gerna kunde undgå ett svar.
</p>

<p>
“Det tror jag inte“, svarade betjenten tvärt, i det han
gjorde en gest åt gården, lika betydelsefull som den portvaktaren
gjort åt gatan.
</p>

<p>
“Var så god och hör efter först“, yttrade Armand, blind
för alla dylika gester.
</p>

<p>
“Hvem skulle jag få den äran att anmäla?“ frågade
betjenten med en försmädlig min.
</p>

<p>
“Mitt namn är säkert obekant för mademoiselle ... Säg
henne derför helt enkelt, att en person, som har någonting
högst angeläget att meddela, önskar på ögonblicket tala med
henne.“
</p>

<p>
“Kom då tillbaka närmare nyåret, ty då är rätta tiden
för utdelningar“, svarade betjenten med detta flin, så eget
hos förnämt eller rikt folks domestiker.
</p>

<p>
“Hörde ni ej hvad jag sade!“ ropade Armand blodröd
i ansigtet och trängande betjenten mot väggen; “hörde ni
ej att det var något högst angeläget jag hade att säga er
matmor?“
</p>

<p>
<a id="page-240" class="pagenum" title="240"></a>
“Monsieur! detta våld!“ yttrade betjenten bleknande,
ty vreden verkar så olika på olika slags menniskor.
</p>

<p>
“Ni söker genom förolämpning anledning till tvist“,
fortfor Armand; “men jag tvistar aldrig med oförskämda
drängar, utan jag tuktar dem, monsieur! ... jag känner en
brinnande lust att slå in ett dussin tänder på er, pardon!“
</p>

<p>
“Monsieur! ni skulle våga ...“
</p>

<p>
“Drifva er in i muren, för att der låta er stå som
bilden i en nisch“, tillade Armand, “ja, det skulle jag våga
... Ni har väl aldrig drömt er en sådan ära?“
</p>

<p>
Betjenten hade verkligen aldrig drömt sig en sådan ära,
men som han icke heller eftersträfvat den, så började han
skrika af alla krafter, och en välfödd betjent har naturligtvis
en god hals att skrika med.
</p>

<p>
“Hvad är det om?“ hördes uppifrån trappan en qvinnas
stämma.
</p>

<p>
Armand släppte betjenten, den han redan fattat uti
och ruskat några repriser, hvarefter han ilade uppför trappan,
på hvars öfversta steg visade sig en ung qvinna, välklädd
och med behagligt ansigte.
</p>

<p>
“Ah, är det ni, monsieur“, sade hon; “ni, som var här
i går och ...“
</p>

<p>
“Frågade efter mademoiselle“, inföll Armand, “alldeles
riktigt, jag är densamme.“
</p>

<p>
“Ja, jag ser det ... Nå, monsieur?“
</p>

<p>
“Monsieur Géronnière har en rå och plump betjening
... men lyckligtvis är detta ej fallet med hans brorsdotter
... Jag smickrar mig derför med att ni redan anmält mina
besök hos er herskarinna.“
</p>

<p>
“Förlåt! men jag råkade glömma ert namn.“
</p>

<p>
“Och derför har ni äfven glömt anmäla mina besök ...
lyckligtvis är det ännu icke för sent ... Mitt namn är Armand
Cambon, ett namn, som er herskarinna troligtvis icke
erinrar sig ... Det är derför bäst att ni säger henne det
samme person, som hon för fjorton dar se’n köpte messingskedjor
af, ödmjukast anhåller om ett samtal, hvars uppskjutande
kunde medföra den största fara.“
</p>

<p>
“Den största fara ... för hvem?“
</p>

<p>
“För er matmor, mademoiselle Géronnière.“
</p>

<p>
“Och mademoiselle skulle ha köpt messingskedjor?“ förvånade
sig kammarjungfrun.
</p>

<p>
<a id="page-241" class="pagenum" title="241"></a>
“Det tyckes öfverraska er mera än den fara, som hotar
er herskarinna.“
</p>

<p>
“Min gud! ni säger det der med en ton, som ...“
</p>

<p>
“Som är sjelfva alvaret ... Jag ber er tro, att det så
är ... Men, förlåt, jag har mycket brådtom.“
</p>

<p>
“Det kan väl icke vara er mening att nu genast få
företräde hos mademoiselle?“
</p>

<p>
“Har jag då uttryckt mig så otydligt? ... Nu genast,
nu på ögonblicket måste jag träffa henne.“
</p>

<p>
“Men hon tar aldrig emot före klockan tolf“, bedyrade
kammarjungfrun.
</p>

<p>
“I dag måste hon taga emot klockan tio ... Ack, min
gud, hon är redan en qvart till elfva!“
</p>

<p>
“Men mademoiselle har ännu icke gjort sin toalett.“
</p>

<p>
“Då måste hon genast göra den ... för öfrigt behöfves
det ingen stor toalett, för att emottaga en menniska, som
säljer messingskedjor.“
</p>

<p>
“Ni är den besynnerligaste karl jag någonsin sett“,
anmärkte kammarjungfrun.
</p>

<p>
“Hvarför det?“
</p>

<p>
Kammarjungfrun visste icke hvad hon skulle svara eller
hvaruti det besynnerligaste egentligen låg; men hvad hon
säkert visste, det var att den unge mannen var den vackraste
karl hon någonsin sett, hvilken omständighet också
Cambon hade att tacka för det hon så artigt bad honom
dröja i tamburen, medan hon skyndade in för att anmäla
honom och, såsom hon försäkrat, använda hela sitt inflytande
för att skaffa honom inträde hos ett fruntimmer, som
icke en gång emottog markiser och hertigar före klockan tolf.
</p>

<p>
Armand Cambon hade tillbragt ungefär en halftimme i
tamburen, när kammarjungfrun, ånyo synlig, bad honom
följa sig. Vår hjelte strök med handen upp håret ur pannan,
i det han kastade en melankolisk blick på sin blus,
hvilken han nödgats återtaga, emedan, såsom vi veta, hans
enda helgdagsklädning blifvit förstörd under språnget genom
markisinnans trädgård och hans kassa icke tillåtit honom att
två dagar å rad hyra vackra kläder. Det är märkvärdigt
nog att man i blomman af sin ålder, hvilken är så prydlig
och så skön i och för sig sjelf, mera tänker på sin klädsel,
än i ålderdomens dagar, då man kanske bättre kunde behöfva
det.
</p>

<p>
<a id="page-242" class="pagenum" title="242"></a>
Armand följde emellertid sin täcka vägviserska genom
flere rikt möblerade rum, tilldess hon bad honom vänta i
ett mindre förmak. Förmaket kunde äfven betraktas såsom
ett slags atelier, ty närmare fönstret reste sig en målarställning
af mahogny med inlagdt perlemo samt tillhörande
palett, färger och penslar, hvilket allt röjde en herskarinna,
som sysselsatte sig med målarkonsten. En hvit broderad
duk, kastad öfver ställningen, dolde sjelfva konststycket.
Kammarjungfrun försvann, och när hon ånyo återkom, följde
hon bankirens brorsdotter, som med ett förtjusande leende
inträdde i förmaket, klädd i ljusblå taftsklädning och med
uppstruket hår, såsom modet var på den tiden. Armand
kände sig alls icke förlägen vid hennes uppträdande. Det
är endast brottslingen som blir förlägen i oskuldens närvaro,
åtminstone i början eller tilldess han är säker på att icke
vara genomskådad.
</p>

<p>
“Det gläder mig rätt mycket att få återse er“, började
Adelaïde, i det hon, sjelf tagande plats i en fåtölj, bjöd
honom att sätta sig i den, som var närmast hennes.
</p>

<p>
Kammarjungfrun lemnade, på en vink af sin herskarinna,
förmaket.
</p>

<p>
“Tillåt mig stå“, bad Armand, som tyckte att den
granna fåtöljen icke passade till blusen, “jag har lättare att
tala på det här sättet ... När jag sjunker ned i en sådan
der fåtölj, känner jag mig nära att qväfvas.“
</p>

<p>
Kanske tänkte den unge arbetaren på markisinnans
farliga fåtöljer.
</p>

<p>
“Som ni vill då“, sade Adelaïde; “jag hörde nyss att
ni i går sökt oss flere gånger.“
</p>

<p>
“Ja, ända från half tolf på förmiddagen till half fem
på eftermiddagen“, svarade Armand; “summa tolf gånger,
såsom portvaktaren nyss ganska riktigt uträknat.“
</p>

<p>
Adelaïde såg något förundrad på en kavaljer, som gjort
så många visiter på en enda dag, och det på ett och samma
ställe, utan att en enda gång ha varit bjuden.
</p>

<p>
“Jag hade icke glömt den stora tjenst ni bevisade mig
och min onkel på Bastilj-platsen för omkring fjorton dagar
sedan“, försäkrade Adelaïde, “och jag har derför väntat
att ni förr skulle besöka oss, och äfven min onkel har
väntat det.“
</p>

<p>
“Hvarför väntade ni och er onkel att jag skulle besöka
er?“ frågade Armand.
</p>

<p>
<a id="page-243" class="pagenum" title="243"></a>
“För att sätta oss i tillfälle att på något sätt visa er
vår erkänsla“, svarade bankirens brorsdotter.
</p>

<p>
“Jaså“, sade Armand icke utan en viss förtrytelse,
“man väntade då att jag skulle inställa mig för att säga
ungefär så här: gif mig så och så många sous eller francs
för det jag uppfylt en mensklig pligt! ... Ack, min gud!
skola då lyckans skötebarn aldrig lära sig inse att folket
der nere, i sin kamp emot bekymren, äfven är tillgängligt
för andra känslor än egennytta och falhet!“
</p>

<p>
Den allra klaraste purpur färgade Adelaïdes kinder och
hon nedslog sina ögon. Det var ej för första gången hon
kände sitt inre träffadt af den unge arbetarens klara och
alvarliga stämma. Hon hade ej glömt uppträdet på Bastilj-platsen,
hade mer än en gång talat derom med sina vänner
och med mycken förkärlek tecknat den lika modige som
vackre blus-riddarens bild samt troget förvarat messings-kedjan
såsom ett minne af det enda äfventyrliga ögonblick,
som upprört hennes hitintills lugna och sorgfria lif. Hon
hade icke heller glömt hans då visade oegennytta och att
denna ännu mer höjt hans värde i hennes ögon. Derför
blygdes hon nu öfver sitt obetänksamma yttrande och ansåg
sig fullt förtjena hans förebråelse.
</p>

<p>
“Men det är orätt af mig att förebrå er“, återtog Armand,
“ty ni är uppfostrad i denna olyckliga villfarelse om
arbetsklassen, liksom alla de andra ... Men alla de andra
äro icke så goda som ni, mademoiselle ... de äro stolta och
högmodiga de, men det är icke ni, det både ser och vet
jag ... De andras orättvisa och förakt väcker hos mig ingen
annan känsla än medlidandets, ty jag vet att den dag en
gång varder kommande, då hela deras väl skall bero af det
folks ädelmod, som de nu förakta ... Men hvad ni tänker
och säger gör ett vida djupare intryck på mig, ty jag skulle
så gerna vilja, att ni hyste en bättre tanke om oss, som,
oaktadt vårt tunga arbete och vår ännu tyngre fattigdom,
likväl älska vårt fädernesland och ifra för det redliga och
goda kanske mera än de, som hela sin tid lefvat mellan
trymåer och gobelins-tapeter.“
</p>

<p>
Adelaïdes blick, när den ändtligen föll på den unge
moral-predikanten, var i början fuktig och glänsande som af
en tår; men vid slutet af hans predikan blixtrade den som
af en lindrig förtrytelse, ty äfven om man är nog rättänkande
för att tåla en rättvis förebråelse, känner man sig
<a id="page-244" class="pagenum" title="244"></a>
likväl något sårad, när personen, som gör den, alltför mycket
varierar på sitt tema, helst om moral-predikanten tillhör en
samhällsklass, den man är van att anse sig vara öfverlägsen.
Det är redan vackert, när en blifvande hertiginna rodnar af
ånger och blygsel vid en obetydlig arbetares ord. Armand
borde hafva varit nöjd med denna seger, för att icke genom
ett skonlöst begagnande deraf gå miste om dess frukter.
Det är icke nog med att af kärlek för rättvisan och dygden
bestraffa ett fel hos andra, man måste äfven, så framt meningen
är att förbättra, hvilket det otvifvelaktigt bör vara,
så se till, att slaget icke drabbar en vidsträcktare yta eller
sårar djupare än som höfves, ty då utsätter man sig verkligen
för att sjelf begå ett större ondt än det man söker bekämpa.
För en varelse, sådan som Adelaïde, är en halfqväden visa
mer än nog, och man kan gerna öfverlemna åt dess eget
förstånd och hjerta att göra resten. En klok såningsman
lägger icke fröet så djupt i jorden, att det icke mäktar arbeta
sig upp för att blifva, hvartill det ämnadt är, stängel,
blomma och frukt. Mer än en gång har en för full mun
ryckt segerpalmen från det rikaste hjerta.
</p>

<p>
“Monsieur!“ sade Adelaïde med ett uttryck i rösten,
som Armand icke hade väntat sig, “hvad var då orsaken
till era besök i går och i dag?“
</p>

<p>
Armand, som hitintills med armarne hvilat mot karmen
till den fåtölj, han icke velat intaga, ryckte dem nu derifrån
och tog ett steg tillbaka.
</p>

<p>
“Orsaken!“ mumlade han knappast hörbart.
</p>

<p>
“Ja, det måtte väl vara någon orsak“, yttrade Adelaïde,
som hade godt öra.
</p>

<p>
“Ni fortfar således att tänka er samma orsak som den
ni nyss behagat förmoda?“ frågade Cambon med en ton, som
alls icke var “comme il faut“.
</p>

<p>
“Men hvem ger er då rätt att alltid tänka illa om
mig?“ frågade Adelaïde.
</p>

<p>
“Jag skulle tänka illa om er, mademoiselle!“ sade
Armand.
</p>

<p>
“Ni har ju, alltsedan ni kom in, knappast sagt mig annat
än förebråelser“, anmärkte ganska riktigt den unga damen.
</p>

<p>
“Jag skulle icke ha sagt er annat än förebråelser!“
stammade Armand med en enfald, som icke heller var
“comme il faut“.
</p>

<p>
<a id="page-245" class="pagenum" title="245"></a>
“Åtminstone var det inga artigheter“, återtog den unga
flickan med en glädtighet, som röjde att hennes goda hjerta
tagit öfverhand.
</p>

<p>
“Minsann tror jag icke att ni har fullkomligt rätt,
mademoiselle“, medgaf Armand, som ändtligen började inse
sin enfald och dessutom kände sig hänförd af den unga
flickans förändrade sinnesstämning.
</p>

<p>
“Nå, det var väl det då“, sade Adelaïde med fortfarande
munterhet. “Ni var här tolf gånger i går, säger ni?“
</p>

<p>
“Ja.“
</p>

<p>
“För att råka min onkel?“
</p>

<p>
“Nej, för att råka er, mademoiselle ... ingen annan
än er.“
</p>

<p>
“Jaså endast mig ... Nå, jag hoppas att ni tror mig,
när jag bjuder er ett hjertligt välkommen, ty jag har, såsom
jag nyss nämnde, verkligen väntat er.“
</p>

<p>
“Ni har väntat mig!“ sade Armand med en blick af
förtjusning, som kanske varit på sitt rätta ställe, i fall den
kommit ur ögat på en markis eller millionär.
</p>

<p>
“Ja, monsieur Cambon, och vet ni hvarför?“
</p>

<p>
“Nej, mademoiselle.“
</p>

<p>
“Först för att ånyo få tacka för er vackra gerning på
Bastilj-platsen, och jag hoppas att ni, oaktadt er alltför
stränga grannlagenhet, icke försmår ett tacksamt ord, som
kommer ur djupet af mitt hjerta.“
</p>

<p>
“Ack nej, detta ord skulle utgöra min största belöning,
i fall jag hade förtjent en sådan“, ropade Armand med en
värma, som meddelade sig åt sjelfva Adelaïdes kinder.
</p>

<p>
“Och så var det äfven för en annan orsak“, förklarade
Adelaïde något tvärt, ty hon kunde ej begripa hur det kom
till att hennes kinder blefvo så varma, och man blir ofta
så lätt förargad öfver det man ej begriper.
</p>

<p>
“Och denna orsak?“ frågade Armand, något nedstämd
af den tvära tonen.
</p>

<p>
“Jag har lofvat“, svarade hon, “att skaffa mina bekanta
likadana kedjor som dem jag köpte af er.“
</p>

<p>
“Kedjor!“ upprepade Armand, helt och hållet nedstämd;
“jaså, ni vill köpa flere messingskedjor.“
</p>

<p>
“Ja, jag vill skaffa er af med alla, som ni hädanefter
har till salu ... jag vill bli er enda och ständiga kund, och
det bör ni kunna vara mera belåten med än att förstöra er
tid med att utbjuda dem på gatorna och torgen, utan att
<a id="page-246" class="pagenum" title="246"></a>
kanske på hela dagen få en enda såld ... Jag har, och ni
bör tro mig när jag säger det, den största aktning för det
folk, hvarom vi talat och hvars försvar ni anser er böra
taga mot mig, som likväl aldrig, åtminstone med vett och
vilja, förolämpat eller sökt skada någon ... Men, utan att
såra er eller detta folk, kan jag väl säga, att ni bland dem
icke synes ha särdeles många kunder ... Jag hörde ju er i
mer än en hel timme tala så vackert för era kedjor, utan
att knappast en enda anmälde sig såsom köpare.“
</p>

<p>
“Ack, de ha ingenting att köpa för“, förklarade Armand.
</p>

<p>
“Då var det orätt af er att fresta dem med så många
vackra och förledande fraser“, anmärkte flickan.
</p>

<p>
Cambon slog förlägen ned ögonen.
</p>

<p>
“Det är för min fars räkning jag säljer kedjorna“, sade
han efter en stunds tystnad; “min far är krympling och
såsom sådan intagen på Bicêtre ... jag är egentligen guldarbetare,
men som jag sedan en månad varit utan arbete,
använder jag min lediga tid med att sälja hvad han förfärdigar.“
</p>

<p>
“Och det är mycket vackert af er, det“, berömde honom
Adelaïde, med synbart välbehag betraktande den unge
mannen.
</p>

<p>
Om bankirens dotter och den blifvande hertiginnan
vetat, att Armand Cambon äfven använde sin lediga tid
för revolutionära stämplingar, hade hon kanske berömt honom
så lagom.
</p>

<p>
“Huru många kedjor har ni att sälja i dag?“ frågade
Adelaïde.
</p>

<p>
“Inga, mademoiselle.“
</p>

<p>
“Inga? ... er far har då inga färdiga?“
</p>

<p>
“Jag tror väl ... men ... men det har verkligen fallit
sig så, att jag icke sålt någon enda sedan den der dagen på
Bastilj-platsen.“
</p>

<p>
“Emellertid ber jag er vara god och, så fort ni kan,
hemta hit allt hvad er far har färdigt och på samma gång
säga honom att jag köper allt hvad han hädanefter har att
sälja.“
</p>

<p>
“Ni är en ängel, mademoiselle.“
</p>

<p>
“En ängel för det jag köper kedjor!“ sade Adelaïde
småleende; “ni har inga öfverdrifna anspråk på änglar, ni,
monsieur Cambon ... Men nu till något som rör er sjelf
<a id="page-247" class="pagenum" title="247"></a>
... Ni nämnde att ni var guldarbetare ... Säkert har ni någon
gång tänkt på att blifva er egen.“
</p>

<p>
“Någon gång? ... denna tanke är oskiljaktig från hvar
och en, som tänker på sin framtid.“
</p>

<p>
“Jag tror nog det ... Men jag vet att en arbetare med
två tomma händer icke kommer särdeles långt.“
</p>

<p>
“Hur menar ni?“
</p>

<p>
“En skicklig arbetare bör icke kunna ha svårt för att
finna en förlagsman eller hvad det kallas ... Skulle det såra
er grannlagenhet, monsieur Cambon, om jag skaffade er en
sådan förlagsman, hvilken icke skänkte, utan lånade er en
så stor summa som ni ansåge er kunna behöfva för att
uppsätta egen verkstad, med hvad dertill hörer?“
</p>

<p>
Armand svarade icke. Icke alltid är den enklaste fråga
lättast att besvara.
</p>

<p>
“I allt det der ligger ju ingenting ovanligt“, fortfor
hon, “ingenting som bör kunna skrifvas på räkningen af
den tacksamhet, som ni hyser sådan motvilja för ... Är
det ej så?“
</p>

<p>
Icke heller nu afgaf Armand något svar; men med
djup rörelse hvilade hans ögon på den ädla flickan.
</p>

<p>
“Och detta goda hjerta skall jag förkrossa!“ sade han
inom sig sjelf; “denna rena välvilliga själ skall jag kanske
för evigt öfverlemna åt sorg och förtviflan! ... O min gud!
hur skall jag kunna framföra hvad jag har att säga henne!“
</p>

<p>
“Det förvånar er kanske“, fullföljde Adelaïde, som icke
kunde höra hvad hans inre talade, “att jag, en oerfaren
flicka, framkommer med ett dylikt förslag ... Kanske tviflar
ni också på att ett fruntimmer af min ålder och mitt beroende
alltid kan hålla hvad hon lofvat ... Men jag vill då
säga er, att jag i morgon gifter mig.“
</p>

<p>
“Ja, jag vet att ni tänkt gifta er i morgon!“ sade
Armand med dof röst.
</p>

<p>
“Huru? ni vet det? ... då vet ni äfven att det är hertig
de Beaudreuil som blir min make?“
</p>

<p>
“Ja, jag har äfven hört det“, svarade Cambon.
</p>

<p>
“Min första önskan till min man skall bli att ... Men
tror ni då att hertigen skall afslå min begäran?“ tillade
hon leende.
</p>

<p>
“Ännu är ej den skapad, som skulle kunna afslå hvad
ni begär, mademoiselle!“ ropade Armand; “en blomma skulle
vända sina blad mot er, när ni talade, och en sten lyssna
<a id="page-248" class="pagenum" title="248"></a>
till er röst ... Men hertig de Beaudreuil skall icke lyssna
till någon bön af er!“
</p>

<p>
“Ni förvånar, ni oroar mig! ... hvad är meningen med
allt det här?“ frågade Adelaïde, stirrande på den unge mannen,
hvars anletsdrag afspeglade den djupaste oro.
</p>

<p>
“Ty“, svarade han, “ni skall icke begära någonting af
honom, hvarken för mig eller någon annan!“
</p>

<p>
“Monsieur! hvad säger ni“, frågade den unga damen
med detta uttryck, som röjer aningen af något ondt.
</p>

<p>
“Ty ni skall icke blifva hertig de Beaudreuils maka“,
svarade Armand, men denna gång med en stämma så klar,
att icke ett ord deraf gick för Adelaïde förloradt.
</p>

<p>
“Ah, hvad är det!“ ropade hon, häftigt resande sig
upp ur fåtöljen.
</p>

<p>
“Har då icke er kammarjungfru berättat att det var
något högst angeläget jag hade att säga er?“
</p>

<p>
“Nej!“
</p>

<p>
“Har hon icke, då hon anmälde mig, sagt att ni hotades
af en stor fara?“
</p>

<p>
“Nej, nej!“
</p>

<p>
“Tror ni att jag eljest hela gårdagen skulle ha postat
på denna gata och så många gånger utsatt mig för portvaktens
och betjeningens ohöfliga bemötande? ... jag dröjde,
emedan man hvart ögonblick väntade er och er onkel hem
... Slutligen fick jag höra att ni skulle bevista operan ...
Jag begaf mig också dit, alltid i den tron att der kunna
träffa er.“
</p>

<p>
“Ja, jag minns att jag såg er der ... Men så säg då i
himlens namn ...“
</p>

<p>
“Jag ämnade passa på innan ni steg upp i vagnen,
men jag kom för sent.“
</p>

<p>
“Men hvarför pinar ni mig med alla dessa omvägar?“
frågade Adelaïde med tilltagande oro.
</p>

<p>
“Jag vet icke hvilken af oss begge i detta ögonblick
pinas mest, ni, som ännu icke känner vidden af den fara
som hotar er, eller jag, som vet att hvad jag har att förkunna
skall gifva ert hjerta, ert goda oskyldiga hjerta, det
hårdaste slag ... Sök derför bereda er på det värsta, sök
försona er med tanken på en stor olycka, men som likväl
är ett intet mot den, som skulle ha blifvit er lott, derest
ni blifvit gift med hertigen.“
</p>

<p>
<a id="page-249" class="pagenum" title="249"></a>
“Gud, hvilken mängd öfverflödiga ord!“ utropade Adelaïde;
“hvarför skall jag icke bli hertigens maka?“
</p>

<p>
“Jo“, svarade ändtligen Armand, “emedan hertigen är
en skurk, som icke en gång förtjenar att en hederlig karl
ränner värjan genom hans bröst ... Bekräftelsen på hvad
jag sagt, finner ni i denna biljett, som jag skattar mig lycklig
att hafva kommit öfver och att kunna lemna er, innan
det blef för sent.“
</p>

<p>
Dervid räckte han henne samma biljett som han fick
af Denise hos markisinnan.
</p>

<p>
Adelaïde stödde sig med ena armen mot fåtölj-karmen,
under det hon läste biljetten. Armand såg huru hennes
ansigte oupphörligen skiftade färg. Slutligen föll biljetten
ur hennes hand ned på golfvet, och sjelf nedsjönk hon i
fåtöljen, med begge händerna för sitt ansigte.
</p>

<p>
Armand hörde huru hon förgäfves sökte qväfva de
konvulsiviska snyftningarna och såg huru våldsamt hennes
bröst arbetade under det ljusblå taftet. Han närmade sig
henne och upptog det fördömda papperet, som låg vid hennes
fot; men att med ord störa denna djupa sorg och hämma
dessa ymniga tårar ansåg han sig hvarken kunna eller böra.
</p>

<p>
Oklok är också den tröstare, som söker hämma den
lidandes tårar, ty icke alldeles olycklig är den, som af sin
barndom åtminstone har <em>dem</em> qvar. Tåren är icke annat än
en perla ur den krans af oskuld och frid, som skyddande
omgaf vår barndom. Det bor således i hvarje tår en tröstens
och hugsvalelsens ängel, ett kristallklart minne af vårt
enda jordiska eden. Visserligen finnas äfven andra tårar,
förtviflans och raseriets; men dessa återspegla ingen ljusets
bild. De bränna den kind, de vidröra, och falla som blydroppar
på det svidande hjertat. Hvarje sådan tår är en
handpenning gifven antingen åt vansinnet eller det eviga
eländet.
</p>

<p>
Att Adelaïdes tårar voro af det första slaget röjdes
deraf att hon snart reste sig upp, blickande omkring sig
med lugn, stolthet och beslutsamhet.
</p>

<p>
“Hur har ni kommit öfver denna biljett?“ frågade hon
derför med fast ton.
</p>

<p>
Ingen fråga kunde vara naturligare och borde vara
mera väntad än denna, och likväl rodnade Cambon af förlägenhet,
när den nu gjordes. Det föreföll honom, och det
af lätt begripliga skäl, ganska svårt att ärligt bekänna alla
<a id="page-250" class="pagenum" title="250"></a>
korten i detta spel. Det ångrade honom derför att han
icke i tid förberedt sig på svaret.
</p>

<p>
Adelaïde syntes förvånad både öfver hans rodnad och
dröjsmål med svaret; men hennes väntan på det sednare
var större än hennes förvåning öfver den förra.
</p>

<p>
“Jag har fått denna skrifvelse hos markisinnan d’Estelle,
till hvilken den också är adresserad“, svarade ändtligen vår
hjelte, inom sig rätt förargad öfver den förrädiska rodnaden.
</p>

<p>
“Ja, jag såg att den är adresserad till henne“, yttrade
Adelaïde; “ni är då personligen bekant med markisinnan?“
</p>

<p>
“Ja, mademoiselle.“
</p>

<p>
“Och ni har varit hemma hos henne?“
</p>

<p>
“Ja, men blott en enda gång“, skyndade Armand att
svara, liksom fruktade han, den simple arbetaren, att blifva
misstänkt för alltför många besök hos en markisinna.
</p>

<p>
“När var ni sist hos markisinnan?“ frågade Adelaïde
med ett allvar och en ordning, som kunnat anstå en polistjensteman.
</p>

<p>
“I förgår“, svarade Cambon.
</p>

<p>
“Och det var då ni fick biljetten?“
</p>

<p>
“Ja.“
</p>

<p>
“Men då det icke gerna är tänkbart att ni fått den af
markisinnan sjelf, så är det svårt för mig att begripa, hur
den kunnat komma i era händer.“
</p>

<p>
“Jag fick den ej af henne“, var allt hvad den i trångmål
bragte arbetaren för tillfället kunde hitta på.
</p>

<p>
“Jag har för god tanke om er för att kunna tro att
ni af vanlig nyfikenhet tagit ett bref, som icke tillhörde
er“, menade Adelaïde med blicken stadigt fästad på den
unge mannen.
</p>

<p>
Armand rodnade ånyo, ty han trodde sig i denna blick
upptäcka en misstanke, som motsade hennes ord, och det
var denna upptäckt som jagade blodet till hans hufvud.
</p>

<p>
Den förhärdade har inom sig ingen förrädare att frukta,
ty hos honom är hvarje bloddroppe förbleknad, förfrusen.
Den ännu icke förhärdade vet ingen anklagare så svår som
den, hvilken i purpur-toga uppstiger på hans egna kinder,
kullkastande med ens alla sofismerna af den vältaligaste
tunga. Oskulden, som skyr för minsta misstanke, emedan
den skyr allt orent, purpurfärgar den dygdiges ansigte; men
som verlden ofta sammanblandar denna rodnad med det sjuka
samvetets, så har också mer än en oskyldig ofta nödgats
<a id="page-251" class="pagenum" title="251"></a>
snart sagdt fördöma det skönaste den eger: sin rodnande
kind.
</p>

<p>
“Om ni verkligen hyser denna goda tanke om mig“,
sade han något nedstämd, “så gör ni mig ingenting annat
än den största rättvisa ... Jag hoppas att den dag aldrig
skall inträffa, då min nyfikenhet öfverväldigar min hederskänsla.“
</p>

<p>
“Ni har missförstått mig, om ni tror att jag kunnat
misskänna den ... Ni har fått biljetten af någon annan än
markisinnan?“
</p>

<p>
“Ja, så förhåller det sig.“
</p>

<p>
“Men ni vill icke säga mig, hvem som gifvit er den.“
</p>

<p>
Den stackars unge mannen kom i ny förlägenhet, ty
han hade ju lofvat Denise, att icke inblanda henne i denna
kinkiga sak; och äfven om han icke lofvat henne det, skulle
han likväl aldrig hafva kunnat tillskynda henne någon olägenhet.
</p>

<p>
Dessutom föreföll det honom motbjudande att inför
Adelaïde framställa sig såsom den der stode väl i vantarne
hos kammarjungfrun. Han hade ju till och med nyss fruktat
för att Adelaïde kunde anse honom stå i något förtroligare
förhållande till markisinnan. Men Armand kände
lyckligtvis så mycket af strategien, att han visste det offensiven
ofta är halft vunnet, medan defensiven lika ofta är
halft förloradt, hvarföre han beslöt att genast kasta sig in
på den förra.
</p>

<p>
“Är ej detta bref skrifvet af hertig de Beaudreuil?“
frågade derför Armand.
</p>

<p>
“Jo, det är skrifvet af hertigen ... o min gud!“ svarade
Adelaïde med ett uttryck i blicken och rösten, som
röjde hur svår striden var emellan hennes stolthet och
smärta.
</p>

<p>
“Och är det ej skrifvet till markisinnan Eulalie d’Estelle?“
fortfor Armand.
</p>

<p>
“Det är skrifvet till markisinnan ... men hvartill dessa
frågor?“
</p>

<p>
“Jo, mademoiselle, ty när så förhåller sig, är ju hufvudsaken
klar, och hvilken annan upplysning kan ni väl
då begära eller behöfva af mig? ... Kunde jag gifva mera,
skulle ni ej behöft göra mig flere frågor ... Värdigas förlåta
mig, men jag kan ej säga något vidare utan att blottställa
den person, som jag i första rummet har att tacka för att
<a id="page-252" class="pagenum" title="252"></a>
det varit mig möjligt att afslöja denna nedriga intrig, som
man sammanspunnit mot ert framtida lugn, mot ert lifs
hela sällhet.“
</p>

<p>
Adelaïde lutade pannan mot högra handen, öfverläggande
inom sig sjelf och iakttagande derunder en tystnad,
som Armand icke trodde sig böra afbryta. Slutligen närmade
hon sig ena väggen och vidrörde en dervid hängande
klocksträng. Ljudet af en klocka hördes, hvarefter Adelaïdes
kammarjungfru visade sig i dörren.
</p>

<p>
“Är hertigen kommen än?“ frågade Adelaïde.
</p>

<p>
“Ja, mademoiselle, han är inne hos monsieur“, svarade
kammarjungfrun.
</p>

<p>
“Har hertigen frågat efter mig?“
</p>

<p>
“Ja.“
</p>

<p>
“Hvad svarade du honom?“
</p>

<p>
“Att mademoiselle ännu icke tager emot.“
</p>

<p>
“Vet han att en främmande är inne hos mig?“
</p>

<p>
“Jag tror det inte.“
</p>

<p>
“Är någon annan än hertigen inne hos min onkel?“
</p>

<p>
“Nej, mademoiselle.“
</p>

<p>
“Det är bra ... du kan dröja i salongen, Colette.“
</p>

<p>
Kammarjungfrun aflägsnade sig, efter att likväl förut
hafva hugnat Cambon med en förundrad blick.
</p>

<p>
“Monsieur“, sade Adelaïde, vändande sig till den unge
mannen, “ni har brefvet?“
</p>

<p>
“Behagar ni taga det, mademoiselle?“ frågade Cambon,
erbjudande henne ifrågavarande biljett.
</p>

<p>
“Jag tackar er“, svarade hon, emottagande den ånyo
och genomögnade den för andra gången.
</p>

<p>
“Har ni tillfälle att, ifall jag önskade det, i morgon
komma hit?“ frågade hon.
</p>

<p>
“Jag är färdig att när som helst uppfylla alla era befallningar,
så vidt det beror af min förmåga“, förklarade
Cambon.
</p>

<p>
“Det är ingen befallning, monsieur ... det är blott en
önskan, en lidandes bön, som ...“
</p>

<p>
“Hur dags önskar ni att jag kommer?“ inföll Armand
ifrigt.
</p>

<p>
“På förmiddagen, om ni vill vara så god ... det är
möjligt att jag då kunde behöfva er.“
</p>

<p>
“Hvilken timme?“
</p>

<p>
<a id="page-253" class="pagenum" title="253"></a>
“Klockan tolf, om er tid så medgifver ... Men ni bör
ej stiga upp hit, utan först vänta min kammarjungfru, som
skall föra er till mig.“
</p>

<p>
“Klockan precist tolf finnes jag på denna gata nära
detta hus och lemnar icke min post, förrän er kammarjungfru
kommit.“
</p>

<p>
“Ännu en gång tackar jag er; ja, monsieur, jag tackar
er ur djupet af mitt hjerta.“
</p>

<p>
“Jag har djupt bedröfvat er, mademoiselle!“
</p>

<p>
“Ni har räddat mig, liksom ni räddat min onkel ...
Dock, min förbindelse till er är större än hans, ty honom
har ni blott ryckt från döden, då ni deremot ryckt mig ur
... O! ni har rätt, det var ett förfärligt öde man ämnade
mig! ... Aldrig skall jag glömma hvad ni gjort för mig,
aldrig så länge jag andas! ... Men himlen skall göra hvad
icke jag förmår: han skall belöna er såsom ni förtjenar.“
</p>

<p>
Hon räckte sin hand åt den unge mannen, som slöt
den i sin och fästade sina brinnande blickar på densamma.
Det är allt mycket vackert och betydelsefullt man kan se
på en sådan der liten bländhvit hand. Armand borde hafva
åtnöjt sig dermed, i stället för att, såsom nu skedde, öfverväldigad
af en passion, hvars namn och betydelse han ännu
knappast kunde fatta, föra den först till sitt bröst och sedan
till sina läppar, hvilka brände som eld.
</p>

<p>
Följden blef också den, att Adelaïde hastigt drog sin
hand tillbaka och stirrade nästan med bestörtning på den
unge mannen, hvars själ tycktes vara i sjunde himlen.
</p>

<p>
Men var hans själ i sjunde himlen, så blef också
fallet desto hårdare.
</p>

<p>
“Förlåt!“ stammade han tillintetgjord och närmade sig
dörren. Det föreföll honom som om han genom sin oförsigtighet
icke allenast förstört allt det värde, som kunnat
ligga i den tjenst han bevisat den unga flickan, utan äfven
sjelf lagt en ny sårande förolämpning till råga på den smärta,
hvarunder hennes hjerta redan dignade.
</p>

<p>
Huru han kom utför trapporna och från gården ut på
gatan, visste han knappast. Han tänkte på ingenting annat
än den olyckliga handkyssningen. Hade i denna stund en
vagn kommit körande på gatan, så skulle han ej gått ur
vägen, utan gerna låtit hjulet öfvergå en arm eller ett ben,
hvilken olycka han skulle ansett såsom ett välförtjent straff
för en begången dumhet eller såsom ett afledningsmedel från
<a id="page-254" class="pagenum" title="254"></a>
den missbelåtenhet, som nu tärde honom, till någon verklig
olyckshändelse, som kunde döfva den förra. En dum gerning
rufvar lika mycket på sinnet som en brottslig, ja kanske
mera, ty tanken på den sednare fördelas kanske något
af fruktan för det hotande straffet.
</p>

<p>
Lyckligtvis för vår hjeltes armar och ben fanns för
tillfället ingen vagn på gatan, och om den också funnits,
så har man i Paris icke så lätt för att köra öfver folk som
i Stockholm, ehuru gatorna hvimla af folk, alldenstund en
dylik skjuts kostar den skjutsande icke allenast häst och
åkdon, utan äfven ansenligt mera böter, ja till och med ett
år vid galèrerna, ifall vårdslösheten varit för mycket stor.
</p>

<p>
Armand fortsatte derför oskadd sin väg med full föresats
att hädanefter hafva förnuftet i behåll, när det gälde
att kyssa vackra fruntimmers händer. Lättare föresatser
kan man göra här i verlden, och ändå hafva svårt för att
hålla dem.
</p>

<p>
Emellertid kände sig Armand någorlunda lugnad af sin
goda föresats; men om han kunnat ana hela följden af sin
oförsigtighet eller dumhet, hade han icke lugnat sig så lätt.
</p>

<div class="chapter">

<h3 class="chapter" id="subchap-0-2-16">
<span class="firstline">Sextonde kapitlet.</span><br />
Vidare om biljetten.
</h3>

</div>

<p class="first">
<span class="firstchar">U</span><span class="postfirstchar">nder</span> det Armand Cambon samtalade med Adelaïde Géronnière,
befann sig hertig de Beaudreuil i bankirens kabinett,
lifligt språkande med denne.
</p>

<p>
Monsieur Géronnière var insvept i en morgonrock, som
skulle hafva vunnit priset till och med framför profetens
morgonrockar. “Profetens morgonrockar!“ utropar den förvånade
läsaren, som, ehvad höga föreställningar han än må
göra sig om profeterne i allmänhet, säkerligen icke hyser
något öfverdrifvet begrepp om deras garderober. Vanligtvis
har man förestält sig dem lunkande barfota, klädde i säck
och med aska på hufvudet samt följaktligen på intet vis
<a id="page-255" class="pagenum" title="255"></a>
“ajusterade“ för nutidens salonger. Det blef Eugène Scribe
och Giacomo Meyerbeer förbehållet att gifva oss en bättre
tanke om deras toalett. Deras profet, Jean de Leyde, är
en ståtlig karl i sammetsmantel, silfverharnesk och guldkrona
och som derjemte sjunger de grannaste recitativer
och arier, verkliga mästerstycken, enligt s. k. “kännares“
omdömen, men något tråkiga, enligt vårt och den stora allmänhetens.
Alla komma emellertid öfverens deruti, att utan
lyxen i dekorationer och toaletter skulle Meyerbeers profet
för längesedan gått till hvila. Men den, som kanske gjort
mest för att hålla profetens minne vid makt, är en monsieur
Fromageau.
</p>

<p>
Hvem är då denne monsieur Fromageau som mäktat
göra hvad heroerne Scribe och Meyerbeer icke ens med
förenade krafter förmått? Jo, monsieur Fromageau är skräddare.
Men, o himmel, hvilken skräddare! Herr Kæding,
för hvilken vi svenskar hyst så mycken beundran, förhåller
sig till monsieur Fromageau, som en blagarns-tråd till en
tråd af guld. Monsieur Fromageau eller, rättare sagdt,
hans hus vid boulevard Poissonnière har blifvit en af den
franska hufvudstadens märkvärdigheter. Detta hus, som
fått sitt namn efter ifrågavarande opera af Meyerbeer, är
ett af de vackraste vid boulevarden och det rikast upplysta
i hela Paris. Namnet profeten strålar på dess façade
både i transparent och gaslågor, hvilka sednare jemväl garnera
alla fönsterbågarne i bottenvåningen. De öfriga tvänne
våningarne hafva transparenta fönstergardiner, på hvardera
af hvilka finnes aftecknad en af de i operan uppträdande
personerne, alla i kroppsstorlek. Hela huset, invändigt försedt
med speglar från golf till tak, är upptaget till klädesmagasin,
och innanför fönsterna i bottenvåningen ligga utbredda
morgonrockar, hvaribland finnas de som kosta flere
hundra francs.
</p>

<p>
Monsieur Géronnières morgonrock, som skulle hafva
vunnit priset framför alla dessa, borde således hafva varit
utomordentlig. Också var den af det tjockaste röda sidendamast,
broderad i guld från ofvan till nedan. Men den
hade derjemte en prydnad, som man icke kan upptäcka på
profetens morgonrockar, åtminstone så länge de finnas hos
monsieur Fromageau, nämligen hederslegionens vackra röda
band.
</p>

<p>
<a id="page-256" class="pagenum" title="256"></a>
Till deras upplysning, som möjligtvis skulle kunna tro,
att ordensbandet på morgonrocken blott var en egenhet hos
monsieur Géronnière, nämna vi att samma svaghet är ganska
vanlig hos många af de fransmän, som hugnas med ordnar.
Förmådde en fransk riddare på en gång nyttja ett
dussin rockar, så kunde man vara viss om att han också
på samma gång skulle bära ett dussin band, alla tillhörande
samma orden. Det förefaller visserligen besynnerligt, att
i ett land, der man för längesedan lagt titlarne å sido, man
röjer sådan vurm för dylika utmärkelser; men detta bör
mindre tillskrifvas någon öfverdrifven uppskattning af ordnarnes
värde, än en qvinlig fåfänga uti att vilja “kluta ut
sig“ så grann som möjligt. Republikens president har icke
underlåtit att skatta till denna fåfänga. Af tre bättre klädda
herrar man möter på boulevarderna, är man säker på att
en bär röda bandet i knapphålet. Vi tro knappast att kejsar
Nicolaus, ehuru han regerat längre än ett fjerdedels sekel,
utdelat så många ordnar, som franska republikens president,
Louis Napoleon, under blott trenne års regering. För öfrigt
är det i Frankrike, liksom i alla andra länder, längesedan
man upphörde att räkna förtjensternas antal efter ordnarnes.
Regenterne hafva gjort allt för att förringa värdet af
sina nådegåfvor, och för detta bör visst ingen demokrat anklaga
eller klandra dem.
</p>

<p>
Men låtom oss lyssna till samtalet emellan hertigen
och bankiren, der de sitta bredvid hvarandra framför den
lågande marmorspisen.
</p>

<p>
“Klockan är redan slagen elfva“, underrättade hertigen;
“jag hindrar er kanske? ... ni måste göra er toalett,
ty jag förmodar att ni icke försummar infinna er i deputerade
kammaren, som i dag har sin första session.“
</p>

<p>
Det faller af sig sjelf att en man med så många millioner
som monsieur Géronnière äfven skulle vara deputerad.
</p>

<p>
“Sessionen börjar, som ni vet, först klockan två“, svarade
bankiren, “jag har således god tid på mig.“
</p>

<p>
“Kamrarnes sammanträde denna gången blir utan tvifvel
af stort inflytande på Frankrike, större kanske än mången
föreställer sig“, påstod hertigen.
</p>

<p>
“Helt säkert“, medgaf bankiren, “det blir af stort inflytande
på Frankrike.“
</p>

<p>
Det fordrades ingen profetisk blick för att påstå och
medgifva något sådant. Alltifrån den första reform-banketten,
<a id="page-257" class="pagenum" title="257"></a>
som samma år den 9 Juli hölls i Chateau Rouge och hvilken
bevistades af omkring 1,200 valmän och deputerade,
tillhörande alla samhällsklasser, stod nationen slagfärdig mot
styrelsen, endast afvaktande kamrarnes sammanträde, då man
visste att stormen skulle bryta lös, ty det var allmänt bekant
både att oppositionen skulle föranstalta om en ny reform-bankett
och att styrelsen med all makt ville förhindra
den.
</p>

<p>
“Jag är nyfiken att höra hurudant konungens trontal
blir“, sade bankiren.
</p>

<p>
“Ludvig Filips tal“, rättade hertigen.
</p>

<p>
Denna rättelse röjde af hvad slags trosbekännelse hertig
de Beaudreuil var. Legitimisterne akta sig för att begagna
orden: “konung“ och “trontal“, när det är frågan om någon
annan än pretendenten, någon annan än deras, men säkert
aldrig Frankrikes, Henrik V.
</p>

<p>
“Denna gången kommer ni att rösta med minoriteten,
monsieur Géronnière“, förmodade hertigen.
</p>

<p>
“Ni tror det, hertig?“
</p>

<p>
“Ja.“
</p>

<p>
“Hvaraf tror ni det?“
</p>

<p>
“Emedan jag tyckt mig förnimma att ni mycket lutar
åt den sidan.“
</p>

<p>
“Jag både vill och icke vill“, sade bankiren, något oroligt
vrickande på stolen.
</p>

<p>
“Ni vill?“
</p>

<p>
“Derför att jag i många hänseenden ogillar ministèrens
politik“, svarade bankiren.
</p>

<p>
“Ni vill icke?“
</p>

<p>
“Derför att jag af själ och hjerta är tillgifven konungen,
som alltid varit en börsens vän, alltid en beskyddare
af de stora kapitalerna, dessa fasta och enda grundpålar
för nationernas välstånd och ära.“
</p>

<p>
“En börsens vän, en beskyddare af de stora kapitalerna“,
upprepade hertigen; “har ni då glömt Teste’s öde? ...
har ni förgätit den olycklige Pellapra? ... huru beskyddade
han dem?“
</p>

<p>
Läsaren erinrar sig kanske en rättegång, som år 1847
väckte ett oerhördt uppseende icke blott inom Frankrike,
utan äfven öfver hela Europa. En minister och pär af
Frankrike med namn Teste blef lagligen förvunnen att hafva
<a id="page-258" class="pagenum" title="258"></a>
tagit mutor för att hos styrelsen utverka större omfång i
arbetet af en saltgrufva. Teste var likväl stor kapitalist
och ansågs ega tio millioner francs. I berörde rättegång
invecklades general Cubières, likaledes stor kapitalist och
pär af Frankrike, samt general-räntmästaren Pellapra, den
störste kapitalisten af de tre, ty han egde ända till tjugo
millioner francs, var 78 år, men trodde sig icke hafva fått
nog af guld. Dessa pärer och stora kapitalister dömdes till
höga penningeböter, Teste och Pellapra derjemte till fängelse
och ärans förlust. Styrelsen, länge af allmänna opinionen
anklagad för det mutnings-system som inrotat sig öfverallt i
landet, fick genom ifrågavarande rättegång en ny stöt, som
visst icke var den lättaste att parera.
</p>

<p>
“Jag medger“, svarade bankiren, “att konungen, med
fästadt afseende på de stora tjenster dessa män gjort fäderneslandet,
i tid kunnat nedtysta saken, i stället för att
genom dess beifrande blottställa hela den förmögnare köpmanna-korpsens
anseende, som är så nära införlifvadt med
styrelsens eget ... Men detta var mindre hans fel än hans
ministrars ... dessa trodde sig kunna återvinna sin förlorade
popularitet genom att uppoffra sina bästa vänner.“
</p>

<p>
“Ni fortfar således att vara en blind beundrare af orleanisten?“
frågade hertigen.
</p>

<p>
“Jag förstår att skilja konungen ifrån hans ministrar“,
svarade bankiren.
</p>

<p>
“Men ni förstår icke att skilja ministrarne från konungen“,
anmärkte de Beaudreuil.
</p>

<p>
“Hans envishet att bibehålla dem är oförklarlig“, medgaf
Géronnière.
</p>

<p>
“Ni anser ministrarne för odugliga och skadliga för
landet ... er skarpa blick, monsieur Géronnière, har ej kunnat
undgå att finna det ... Men hur vill ni bära er åt för den
händelse att Ludvig Filip, döf för sina bästa vänners råd,
bibehåller sin ministère utan ringaste modifikation? ... hur
vill ni då göra, bäste monsieur Géronnière?“
</p>

<p>
“Hur jag vill göra?“ upprepade denne med en viss
högtidlighet, liksom berodde det på honom.
</p>

<p>
“Ni vill rycka ned denna ministère“, fortfor hertigen,
“och deruti handlar ni otvifvelaktigt såsom det en god patriot
egnar och anstår ... Men under det ni rycker af alla
era krafter, märker ni att Ludvig Filip är med oupplösliga
band fästad vid ministèren och att han följaktligen måste
<a id="page-259" class="pagenum" title="259"></a>
följa med i fallet ... Hvad gör ni då? ... Jo, ni använder
nu alla era krafter för att skjuta ministèren tillbaka upp
till den plats, hvarifrån ni förut velat draga den ... Visserligen
har ni derigenom räddat Ludvig Filip, det är obestridligt,
men ni har på samma gång räddat en ministère, som
hela Frankrike afskyr och den ni sjelf hatar.“
</p>

<p>
“Som jag hatar? ... Visserligen ... men ... Må konungen
gerna behålla Guizot, hvilken, om jag undantager spanska
affären, likväl är en stor statsman, som ...“
</p>

<p>
“Men Guizot släpper aldrig Dumon“, anmärkte hertigen,
sneglande under lugg på bankiren, hvars ärelystnad han väl
kände; “så länge Guizot bär utrikesministers-portföljen, skall
Dumon bära finans-ministerns, hvilket är lika säkert som att
Guizot skall sköta seglen, så länge Ludvig Filip sitter vid
rodret.“
</p>

<p>
“Han måste tvingas dertill!“ förklarade Géronnière häftigt,
ty han var tagen på sin svaga sida.
</p>

<p>
“Hvem måste tvingas?“ sporde hertigen.
</p>

<p>
“Konungen“, svarade bankiren.
</p>

<p>
“Och till hvad skall han tvingas?“
</p>

<p>
“Att afskeda sin gamla ministère och välja sig en ny.“
</p>

<p>
“Men hvem skall tvinga honom dertill?“
</p>

<p>
“Vi“, svarade Géronnière, i det han reste sig upp,
stolt draperande sig i den granna morgonrocken, “vi, hans
vänner, skola tvinga honom dertill.“
</p>

<p>
“På hvad sätt?“
</p>

<p>
“När konungen ser att hans eget parti, att hans egna
vänner förklara sig emot hans ministrar, skall han icke längre
våga skydda dem.“
</p>

<p>
“Ganska sannt ... men sättet? sättet?“ fortfor hertigen,
spännande sin örnblick i bankiren.
</p>

<p>
Frågan om sättet tycktes bringa denne i mycken förlägenhet.
</p>

<p>
“Jag slår vad“, återtog hertigen, “att den demonstration,
ni tänker göra, är densamma, hvaruti jag och mina
vänner skola deltaga, naturligtvis för samma ändamål som ni.“
</p>

<p>
“Och hvaruti består denna demonstration?“
</p>

<p>
“Ni är en fin diplomat, monsieur Géronnière“, anmärkte
de Beaudreuil leende; “ni låtsar glömma att det är fråga
om en ny reform-bankett.“
</p>

<p>
“Aha!“
</p>

<p>
“Nåväl?“
</p>

<p>
<a id="page-260" class="pagenum" title="260"></a>
“Men reform-banketterna hafva ju till syfte att ändra
vallagen“, anmärkte bankiren, “att utvidga valrätten till
förmån för de klasser, som hitintills varit utestängda derifrån?“
</p>

<p>
“Än sedan?“
</p>

<p>
“Jag och mina vänner skola således uppträda emot våra
egna intressen?“
</p>

<p>
“Nå, hvad mer? ... göra icke jag och mina vänner,
när vi deltaga i reform-banketten, detsamma? ... gäller det
icke vårt skinn lika mycket som ert?“
</p>

<p>
“Ja, och derför förvånar det mig att ...“
</p>

<p>
“Nej, det förvånar er icke“, inföll hertigen, “ty ni
finner alltför väl att reform-banketten blott är en demonstration,
som börjar med att hota våra rättigheter, men som
endast skall sluta med ministèrens fall ... Tror ni väl att
Thiers och Odillon Barrot, reform-banketternas stiftare, ha
någon annan mening med dem?“
</p>

<p>
Hertig Beaudreuil trodde ganska riktigt. Det faller af
sig sjelf att ingen af orleanisternes anhängare, hvilkas chefer
Thiers och Odillon Barrot voro, kunde hafva för afsigt att
stöta Ludvig Filip från tronen. De måttade dråpslagen
blott mot hans ministrar, för att sjelfve få lefva och regera
i de dödas ställe, icke anande att samma slag kunde drabba
konungens person. Innan de sköto bresch på den kungliga
muren, hade de bort kunna föreställa sig, att andra än de
sjelfve kunde storma derigenom. Men det gjorde de icke,
och derför kan man väl med skäl påstå, att de, utan att
veta det, gingo både republikanernes och legitimisternes
ärenden.
</p>

<p>
“Ni torde hafva rätt“, medgaf bankiren, alvarsamt begrundande.
</p>

<p>
“Och som jag har rätt, så skall jag säkerligen hvarken
sakna ert eller edra vänners namn på listan till banketten“,
yttrade hertigen.
</p>

<p>
“Det kommer att väcka ett oerhördt uppseende“, menade
den inbilske bankiren.
</p>

<p>
“Ni är en af grundpelarne för majoriteten inom deputerade
kammaren och såsom sådan en af de mest impopuläre
i Frankrike“, sade de Beaudreuil; “men ifrån det ögonblick
ni är deltagare i reform-banketten, är ni en af de mest populäre.“
</p>

<p>
“Hvad skall konungen säga?“
</p>

<p>
<a id="page-261" class="pagenum" title="261"></a>
“Hvad han skall säga, det vet jag icke ... men hvad
han skall göra, det vet jag.“
</p>

<p>
“Och hvad skall han göra?“
</p>

<p>
“Han skall till ministrar utse åt sig de mest populäre“,
svarade hertigen med en betydelsefull blinkning åt bankiren.
</p>

<p>
Det spred sig ett sken öfver bankirens ansigte och
han blinkade lika betydelsefullt tillbaka.
</p>

<p>
“Men han skall anse mig för en otacksam“, invände
han; “konungen har visat mig så mycken uppmärksamhet,
öfverhopat mig med så mycken nåd.“
</p>

<p>
“Hvad!“ utropade hertigen, “en man, sådan som ni,
skulle känna sig smickrad af Ludvig Filips nåd!“
</p>

<p>
“Visst icke, för ingen del“, svarade bankiren; “men
jag har aktning för konungens personlighet ... konungen
har ett så godt hjerta.“
</p>

<p>
“Ludvig Filip skulle ha godt hjerta! ... bah, monsieur
Géronnière!“
</p>

<p>
Monsieur Géronnière såg något förundrad på monsieur
de Beaudreuil.
</p>

<p>
“När man säger till mig, att Ludvig Filip är en vis
regent“, yttrade den sednare, “så ropar jag: glöm ej Frankrikes
politiska och ekonomiska förbistring! ... När man säger
mig att Ludvig Filip har ett godt hjerta, så ropar jag bland
annat: glöm ej prinsen af Condé!“
</p>

<p>
“Prinsen af Condé!“ upprepade Géronnière med stora
ögon.
</p>

<p>
“Ja, har ni verkligen glömt prinsen af Condé?“ frågade
hertigen.
</p>

<p>
“Jag förstår er icke.“
</p>

<p>
“Ni skulle ej minnas den historien, som många ännu
hafva i färskt minne! ... Jag känner en, som aldrig skall
glömma den, icke ens i sin dödsstund.“
</p>

<p>
“Och det är?“
</p>

<p>
“Han med det goda hjertat, er älskling, Ludvig Filip.“
</p>

<p>
“Men ni måste förklara för mig den der historien“,
bad bankiren, som endast var slängd i handelshistorien.
</p>

<p>
Hertigen trummade med fingrarne på stolskarmen, men
tycktes icke vara sinnad att lemna någon förklaring. Förmodligen
ansåg han icke bankiren och orleanisten Géronnière
vara rätte mannen för att afhöra en sådan förklaring.
Vi gifva den derför i hans ställe.
</p>

<p>
<a id="page-262" class="pagenum" title="262"></a>
Prinsen af Condé var bourbon. När vid 1830 års revolution
Carl X med familj nödgades lemna Frankrikes tron
och landamären, föll det ingen in att prinsen af Condé borde
göra sällskap på resan, ty han var mycket älskad af folket.
Han hade aldrig blandat sig i hof-intriger eller sökt spela
någon politisk roll. Derjemte visste man, att han till det
mesta använde räntan af sin ofantliga förmögenhet för att
göra godt. Prinsen sjelf stannade också gerna qvar i ett
land, der han var föremål för så mångas kärlek och tacksamhet.
Såsom fadder åt Ludvig Filips fjerde son, hertigen
af Aumale, hade prinsen testamenterat denne hela sin förmögenhet.
Men när Ludvig Filip uppsteg på tronen, började
prinsen af Condé, som förmodligen tyckte att Ludvig
Filip var rik nog, först tänka på om han ej borde ändra sitt
testamente till förmån för Carl X:s sonson, den oskyldige
hertigen af Bordeaux, som naturligtvis måste deltaga i moderns
och farfaderns landsflykt. Rykten att prinsen verkligen
ämnade ändra testamentet spredo sig öfverallt, och en
morgon fann man prinsen af Condé hängande på fönsterkroken
i sin sängkammare. Man sökte väl utsprida såsom sannolikt,
att prinsen sjelf afhändt sig lifvet; men mängden, som
förgäfves letade efter skäl för en sådan sannolikhet, trodde
att ett rysligt brott var begånget. Hertigen af Aumale fick
den dödes millioner, ty testamentet hade ännu icke hunnit
blifva ändradt. Den olycklige prinsen hvilar i de kongliga
grafvarne i S:t Denis, der, under loppet af aderton år, en
ständigt brinnande lampa, på Ludvig Filips befallning, spred
sitt sken öfver grafven. Huru det egentligen hänger tillsammans
med denna dystra historia, vet man icke. Det intima
förhållande, som rådde emellan Ludvig Filip och madam
Feuchères, den aflidnes sista vårdarinna, gaf anledning till
många hemska rykten, hvilka möjligtvis sakna all grund.
Men säkert är, hvad icke en gång Ludvig Filips egna vänner
kunna bestrida, att Juli-konungen alltid med en viss skygghet
nämnde den olycklige prinsens namn. Skulle den ständigt
brinnande lampan i S:t Denis vara ett försoningsoffer,
så måtte icke detta hafva varit tillfyllest, eftersom Gud lät
1848 års sol lysa öfver en kullstjelpt tron och en flyende
konung.
</p>

<p>
Samtalet emellan hertigen och bankiren afbröts af Adelaïde,
som inträdde i kabinettet med den olycksbringande
biljetten i handen.
</p>

<p>
<a id="page-263" class="pagenum" title="263"></a>
Hertig de Beaudreuil, med en liflighet naturlig hos en
brudgum dagen före brölloppet, skyndade emot sin brud och
framräckte sin hand för fatta hennes.
</p>

<p>
Men brudgummen studsade förvånad tillbaka, ty handen,
som han sökte, drog sig hastigt undan, och blicken, som han
mötte, vände sig föraktfullt ifrån honom.
</p>

<p>
Adelaïde närmade sig sin onkel, som lika förvånad stirrade
än på den ena, än på den andra.
</p>

<p>
“Onkel torde vara god och läsa denna skrifvelse“, bad
hon, “och läsa den högt, ty den rörer hertigen lika nära
som oss, ja kanske ännu närmare.“
</p>

<p>
“Mademoiselle!“ utlät sig hertigen, “tillåt mig säga, att
detta bemötande öfverraskar mig.“
</p>

<p>
“Det är omöjligt att er öfverraskning kan öfvergå den,
som gripit mig“, svarade Adelaïde med värdighet.
</p>

<p>
“Men hvad vill allt det här säga?“ frågade bankiren,
vägande biljetten i sin hand.
</p>

<p>
“Ni har svaret i er hand, gode onkel“, tillkännagaf
brorsdottern.
</p>

<p>
“Madame la marquise Eulalie d’Estelle“, läste bankiren
på utanskriften; “det är er stil, hertig.“
</p>

<p>
“Min!“ ropade hertigen, i det han hastigt nalkades bankiren.
</p>

<p>
Adelaïde skyndade fram, ställande sig emellan denne och
hertigen.
</p>

<p>
“Hörde ni ej, monsieur, att min onkel skulle läsa den
högt?“ frågade hon.
</p>

<p>
“Jag bjuder fåfängt till att lösa denna gåta“, sade hertigen;
“hvad som högt kan uppläsas för mig bör äfven kunna
läsas af mig sjelf ... ett bref, skrifvet af min hand, måste
uteslutande vara min egendom, skulle jag förmoda.“
</p>

<p>
“Ni misstager er, monsieur“, svarade Adelaïde, “detta
bref tillhör markisinnan d’Estelle ... ehuru brefvet af en händelse
och utan min egen förskyllan kommit i mina händer,
har det likväl icke upphört att vara hennes egendom.“
</p>

<p>
Hertigen bet sig i läppen och teg. Hans blickar, liksom
Adelaïdes, sökte bankirens ansigte, medan denne var sysselsatt
med att studera biljettens innehåll, utan att uppläsa
den.
</p>

<p>
Om det är ett bevis på en statsmans storhet att aldrig
hvarken rodna eller blekna för något här i verlden, så rättfärdigade
monsieur Géronnière för ingen del den goda tanke
han i detta hänseende hyste om sig sjelf. Hvarken hertigen
<a id="page-264" class="pagenum" title="264"></a>
eller Adelaïde hade ditintills kunnat föreställa sig, att bankirens
merendels så betydelselösa ansigte skulle vara så färgrikt
såsom det nu visade sig för dem. Än voro hans kinder
hvita som alabaster, än röda som ordensbandet på morgonrocken,
under det att läpparne voro blå och ringlarne
kring ögonen gulgröna.
</p>

<p>
“Onkel behagar ej uppläsa hvad som är skrifvet?“ frågade
Adelaïde, som icke syntes öfverraskad af den rika färgskiftningen
på onkelns ansigte.
</p>

<p>
Med synbart skälfvande knän närmade sig bankiren hertigen
och lemnade honom biljetten utan att säga ett enda ord.
</p>

<p>
Hertigen kastade sig öfver biljetten, som örnen öfver
sitt rof, men Adelaïde uppgaf ett ångestrop, när hon såg biljetten
i hertigens hand, liksom fruktade hon att han skulle
förstöra den.
</p>

<p>
Hertigen kastade en blick på innehållet. Det föreföll
både bankiren och hans brorsdotter som om ett nattsvart
moln utbredde sig öfver hertigens ansigte. Men molnet, blott
ett ögonblickets barn, skingade sig snart, och derefter syntes
hertigen så lugn som om ingenting ovanligt förefallit.
</p>

<p>
“Och det är denna skrifvelse som upprört er så mycket?“
frågade han med ett leende, till hälften medömkan, till hälften
förakt.
</p>

<p>
Bankiren och brorsdottern sågo tigande på hvarandra.
</p>

<p>
“Det är denna biljett som ni, mademoiselle, med en sådan
högtidlighet bedt er onkel uppläsa“, fortfor de Beaudreuil,
“men som ni, monsieur Géronnière, icke vågar läsa upp? ...
Nå väl! jag skall läsa upp den jag, utan att hoppa öfver
en enda rad, ett enda ord ... Men ursäkten att jag ej kan
dela er öfverraskning eller smittas af er bestörtning!“
</p>

<p>
Derefter uppläste han med hög klar stämma följande:
</p>

<div class="letter">
<p class="addr">
“Eulalie!
</p>

<p>
“Svaret från Rom är anländt. Pater Angelini har, såsom
jag redan var öfvertygad om, gått in på allt. Han
skall icke blott tiga, utan äfven utplåna alla de spår, som
för verlden kunde röja vårt hemliga giftermål. Jag skrifver
för att underrätta er derom. Jag skrifver ock för att be er
vara hemma i afton kl. 9, då jag ämnar besöka er. Ni vet
huru mycket vi ännu hafva att tala om, och ingen tid är
att förlora. Dagen är utsatt, och den 29 förer jag Adelaïde
<a id="page-265" class="pagenum" title="265"></a>
Géronnière till altaret. Jag behöfver icke upprepa huru
vigtigt det är för oss begge att denna affär icke längre uppskjutes.
En gång under tak, behöfva vi icke frukta stormen.
Försigtigheten fordrar att ni ögonblickligen förstör denna
biljett. Den 26 December.
</p>

<p class="sign">
<em>Rigobert.</em>
</p>

</div>

<p>
Sådant var innehållet af denna biljett, som redan och
med skäl satt myror i så mångas hufvud, men hvars verkan
helt och hållet syntes förfelad mot hertigens, som likväl närmast
borde hafva gripits deraf. Beaudreuil hade uppläst
alltsammans utan att darra på handen eller sväfva på målet.
</p>

<p>
Bankiren och Adelaïde fortforo att stirra på hvarandra.
Hur ville de förklara detta fenomen?
</p>

<p>
“En så djupt kränkande misstanke dagen före brölloppet
ger ingen borgen för framtida lycka“, förklarade hertigen;
“också är från detta ögonblick förbindelsen emellan våra familjer
en omöjlighet. Men innan jag för alltid aflägsnar mig
från detta hus, måste jag veta hvem som skrifvit denna biljett
samt huru den kommit i edra händer.“
</p>

<p>
“Ni har då icke skrifvit den?“ frågade Adelaïde, ansträngande
sig för att genomskåda hertigens ansigte, som allt
mera antog marmorns köld och hårdhet.
</p>

<p>
Hertigen svarade med ett skratt, klingande af stolthet och
förakt.
</p>

<p>
“Om ni, mademoiselle“, sade han derefter, vändande
sig till Adelaïde, “tilltror mig förmågan af ett brott,
så bevisar det att den goda tanke, man vid er ålder vanligtvis
hyser om menskligheten, icke slagit så djupa rötter i
ert hjerta, som man skulle önska; men det röjer äfven brist
på erfarenhet af lifvet, och derför kunde man kanske ursäkta
er ... Men att ni, monsieur Géronnière“, sade han, vändande
sig till bankiren, “med er erfarenhet af verlden icke
ser i denna handling, som är falsk från början till slut, ett
verk antingen af någon rival, som jag ej känner, eller af
någon som för politiska skäl ansett sig böra våga allt för att
bryta förbindelsen emellan våra familjer, det har öfverraskat
mig, det är det enda som förvånat mig.“
</p>

<p>
“Nej, hertig!“ ropade Géronnière, “jag har icke ett
ögonblick varit förd bakom ljuset ... det var blott den förvånande
likheten i stilen som öfverraskade mig ... Jag trodde
genast, liksom ni, att någon hemlig fiende till oss begge efterterapat
<a id="page-266" class="pagenum" title="266"></a>
er stil för att genom offentlig skandal rubba det
goda förhållande, som hitintills varit rådande oss emellan
och hvilket, jag hoppas det, äfven framgent skall fortfara
... Adelaïde är blott ett barn, och derför måste ni förlåta
henne.“
</p>

<p>
“Jag har förlåtit henne“, svarade hertigen, “men hennes
misstroende, om också blott af ett ögonblicks varaktighet,
har likväl för evigt slitit alla ömmare band emellan oss.“
</p>

<p>
“Och våra fiender skola således triumfera!“ ropade bankiren
med mycken häftighet; “aldrig, aldrig!“
</p>

<p>
“Ännu har jag i min hand detta papper“, fortfor hertigen
med samma lugn; “jag skulle kunna förstöra det och
derigenom tillintetgöra det enda beviset på min förmenta
brottslighet ... Men jag skall icke förstöra det ... Tag det,
monsieur Géronnière ... Ni kan nu när som helst börja sak
mot mig“, tillade han med ett leende, värdigt oskulden.
</p>

<p>
Bankiren, som emottagit biljetten, sönderref den och
kastade bitarne på golfvet.
</p>

<p>
“Olycklige! hvad gör ni!“ ropade hertigen, plockande
upp de på golfvet kringströdda bitarne, “ni har beröfvat oss
det enda medlet att upptäcka, öfverbevisa och bestraffa den
skurk, som förfalskat min stil, mitt namn! ...“
</p>

<p>
“Och ni kunde verkligen tro“, sade bankiren, “att jag
skulle gifva offentlighet åt denna skandal ... Ni inser då ej
att våra fiender, det första denna händelse blefve offentliggjord,
skulle kasta sig öfver den och gifva deråt en tydning
förenlig med deras onda afsigter? ... Slagne vid första anfallet,
skulle de hafva hämnats genom ett nytt.“
</p>

<p>
“Ni har ryckt en stor förbrytare undan lagens arm,
monsieur Géronnière“, sade hertigen; “men ni skall ej rycka
honom undan min ... Min värja skall finna honom, om han
också dolt sig i afgrunden!“
</p>

<p>
“Ni, hertig de Beaudreuil, fläcka er värja med en uslings
blod!“ väsnades bankiren; “jag skall aldrig tillåta det
... Kom, Adelaïde!“ fortfor han, tagande sin brorsdotter vid
handen, “kom! bed hertigen om tillgift för ditt oförstånd,
och han skall glömma detta obehagliga uppträde, jag är säker
derom! ... Jag ville hellre uppoffra halfva min förmögenhet,
än tillåta denna händelse något inflytande på våra
planer för gemensam lycka ... Ingenting i verlden skall hindra
mig från att i morgon, såsom bestämdt var, följa er
begge till mairen och ifrån mairen till Madelaine-kyrkan.“
</p>

<p>
<a id="page-267" class="pagenum" title="267"></a>
“Men jag“, sade Adelaïde, dragande sin hand ur farbroderns,
“medföljer i morgon hvarken till mairen eller Madelaine-kyrkan.“
</p>

<p>
“Adelaïde!“ yttrade hertigen med mildhet i rösten och
en tår i ögat; “ni behöfver icke vanställa era läppar med
att fälla en sådan dom ... Jag har ju redan sagt, att er
misstanke icke ger någon borgen för framtida lycka och att
derför, just derför all förbindelse oss emellan hädanefter är
en omöjlighet!“
</p>

<div class="chapter">

<h3 class="chapter" id="subchap-0-2-17">
<span class="firstline">Sjuttonde kapitlet.</span><br />
Place de la Concorde.
</h3>

</div>

<p class="first">
<span class="firstchar">P</span><span class="postfirstchar">lace</span> de la Concorde är den vackraste punkt i Paris och
kanske den mest storartade stadsdel i verlden. Midt på platsen
reser sig till en höjd af åttio fot obelisken från Egypten,
hvilken, härstammande från konung Sesostris’ tidehvarf
och efter att mer än 3,000 år hafva värmts af Afrikas sol,
år 1833 fördes till Paris, der den långväga och med tusentals
hieroglyfer försedde monoliten tre år derefter uppstäldes
på sin värdige granit-piedestal af mekanikern Lebas midt
emellan tvänne mästerstycken till fontäner, som omhölja dess
fot med skummet af glittrande strålar.
</p>

<p>
Det är Ludvig Filip, Paris har att tacka för detta minnesmärke
af den aflägsnaste forntid. Men det är icke det enda
Paris har honom att tacka för. Många ståtliga byggnader,
flere vackra platser öppnade inom de tätast bebyggda delarne
af staden, Seine-flodens prydliga stenkajer m. m. äro hans
verk, för att ej tala om allt hvad han gjort och påkostat
till förskönandet af slotten Versailles och S:t-Cloud.
</p>

<p>
Stående vid obelisken, har man i öster Tuileriernas
trädgård och slott, i vester de Elyseiska fälten med triumfbågen
i fonden, i söder Seine-floden, på hvars andra strand,
midt öfver Pont de la Concorde, höjer sig National-församlingens
palats, ofvan om hvilket synes Invalid-hotellets stora
kupol, hvälfvande sig öfver Napoleons graf och 4,000 invalider,
<a id="page-268" class="pagenum" title="268"></a>
samt i norr, emellan tvänne herrliga byggnader, sjöministerns
palats och l’hôtel de Crillon, rue Nationale, hvars
fond utgöres af Madelaine-kyrkans façade och kolonner.
</p>

<p>
Denna plats, hvilken man dagligen kunde se och likväl
aldrig nog beundra, har icke alltid haft samma utseende
och samma namn. Den kallades först “place Louis XV“,
med anledning af denne konungs staty, som derstädes restes
år 1765. Statyn, föreställande konungen till häst, skall
hafva varit ett mästerstycke i sitt slag, och vid de fyra vinklarne
af dess piedestal stodo fyra figurer af brons, föreställande
Styrkan, Visheten, Freden och Rättvisan, hvilka dygder
hofkonstnären ansåg lämplige till följeslagare åt Ludvig
XV. Icke ens den tidens parisare voro af samma tanke.
Det präktiga monumentet blef städse ett föremål för deras
bitande infall, bland hvilka utmärker sig följande lika mycket
för sin qvickhet som för sin sanning:
</p>

<div class="poem-container">
  <div class="poem">
    <div class="stanza">
      <p class="verse">“O la belle statue! O le beau piédestal!</p>
      <p class="verse">Les vertus sont à pied, le vice est à cheval!“</p>
    </div>
  </div>
</div>

<p class="noindent">
År 1792 störtades denna stod, i hvars ställe restes en
bild af Friheten, och platsen fick namnet: “Place de la Révolution“.
Bredvid denna bild stäldes en figur, lika litet
passande för frihetens bild som de fyra dygderna för Ludvig
XV:s. Denna figur var guillotinen. Men långt ifrån
att iakttaga dygdernas betydelsefulla tystnad, talade den med
blodig tunga dagligen under loppet af mer än tvänne år, och
dess hemska stämma ljöd genom den bestörta verlden, kallande
till sig icke blott dem, för hvilkas hufvud den restes,
utan äfven dem, af hvilka den blifvit rest.
</p>

<p>
Och det sorgliga tåget af mer än 1,500 offer kom, bland
hvilka Ludvig XVI och Fabre d’Eglantine, Marie Antoinette
och Danton, madame Roland och Filippe Egalité, madame
Elisabeth och Barnave, Charlotte Corday och Robespierre
med flere, alla varande eller anseende sig vara martyrer för
den tro, hvartill de bekänt sig, alla också med martyrens
oförskräckthet och lugn skådande upp mot det förfärliga jernet
samt döende med oskuldens leende eller föraktets på
sina läppar.
</p>

<p>
Efter restaurationen återfick platsen sitt första namn:
“place Louis XV“, hvilket invigdes medelst en försoningsfest,
anbefalld af bourbonerne. Festen var en af de mest
lysande i Paris, rik på underdåniga tal, doftande kransar
<a id="page-269" class="pagenum" title="269"></a>
och brinnande lampor. Fontänerna kastade strålar af vin.
Men ångerns tårar, försoningens skönaste vittnesbörd, kunde
icke förmärkas hos ett folk, som såg i denna fest blott ett
vanmäktigt försök att häda den stora grundsatsen af en revolution,
som likväl brutit dess bojor.
</p>

<p>
År 1830, efter bourbonernas aflägsnande, emottog platsen
namnet “place de la Concorde“, hvilket den jemväl burit
i Napoleons dagar. La Concorde är ett betydelsefullt
namn, som nog pryder en offentlig plats; men utöfvar det
ingen trollmakt på det folk, som besöker den, så betyder
det litet. Derom hade hvem som helst kunnat öfvertyga
sig, som varit närvarande på place de la Concorde den 28
December 1847, samma dag kamrarne öppnades.
</p>

<p>
Platsen var öfverfyld af folk, militärer och civile. De
förre voro uppstälde på tvenne linier ända från deputerade
kammarens palats till Tuilerierna. Mot dessa linier bröt sig
den böljande massan af civile som floden mot kajerna. Tre
fjerdedelar af denna folkmassa bestod af arbetare, men arbetare
utan arbete, utan bröd. Sådant folk ser icke gerna med belåtenhet
på granna åkdon, välgödda betjenter och välfodrade
hästar. Det lider alla Tantali qval, utan att likväl,
såsom denne, hafva försyndat sig mot högre gudar. Deraf
låter sig förklaras den bitterhet, det känner och gifver luft
åt vid åsynen af bättre lottade varelser. Hvar och en, som
ätit frukost, det må nu vara menniska eller häst, betraktas
af detta folk som en fiende.
</p>

<p>
Ett lysande ekipage framskred långsamt genom folkskaran,
styrande mot deputerade kammaren. Troligtvis åkte
deruti någon ledamot af kammarens majoritet, ty en medlem
af <em>nationens</em> majoritet färdas aldrig på det sättet.
</p>

<p>
“Hvem är det som åker der?“ frågade en arbetare, blek
och utsvulten.
</p>

<p>
“Jag känner det ej“, svarade en annan med lika utprägladt
utseende; “fast vänta, jag känner det ... Det är
någon minister som i dag far upp i deputerade kammaren
för att tala och rösta emot förminskningen af arbetstimmarne
och förhöjningen af arbetslönerna. Men i morgon köper han
sig ett palats vid Boulevard Italienne för de pengar, han antingen
sjelf stulit ur statens kassor eller fått i mutor för
det han lemnat dem till plundring åt andra.“
</p>

<p>
“Och vore han på väg till pärs-kammaren, vet ni då
hvem jag skulle anse honom vara?“
</p>

<p>
<a id="page-270" class="pagenum" title="270"></a>
“Nej.“
</p>

<p>
“Jo, en ny hertig Praslin, som i dag beskärmar sig öfver
folkets sedeslöshet, men i morgon med egen hand sargar
till döds sin hustru, modern till hans åtta barn ... Sedan
ger man honom en dosis gift, för att rädda honom från schavotten,
ty den är bara för fattigt folk.“
</p>

<p>
“Och ni tror verkligen att hertig Praslin fick gift?“
anmärkte en tredje, skrattande.
</p>

<p>
“Fick han inte?“
</p>

<p>
“Hur kan den ta in gift, som är van vid tryffel? ...
Säg mig någon, som sett den förnäme mördarens lik.“
</p>

<p>
“Nej, ingen har sett det.“
</p>

<p>
“Ingen fick se det, och ingen kunde det.“
</p>

<p>
“Hur då?“
</p>

<p>
“Af det enkla skäl, att mördaren hemligen skaffades undan
... Jag vill våga hufvudet på att han i denna stund
tröstat sig under annat namn på främmande jord.“
</p>

<p>
“Den stackars hertigen, som måste bli eremit på gamla
dagar!“
</p>

<p>
“Vacker eremit med 50,000 francs i ränta.“
</p>

<p>
“Och sin hustrus vålnad till sällskap.“
</p>

<p>
Den tron är ännu i Frankrike rådande, att Praslin, hertig
af Choiseul, hvilken år 1847 så gräsligt mördade sin
hustru, en dotter till general Sebastiani, icke tog gift, såsom
vederbörande påstodo, utan hemligen skaffades undan till
Spanien.
</p>

<p>
“Hertig de Choiseul var således lyckligare än grefve de
Mortier“, förklarade en fjerde.
</p>

<p>
“Aha! grefve de Mortier ... och likväl tog han inte
lifvet af sin hustru, han.“
</p>

<p>
“Det är sannt; men ändå skar han djupare in i sin
hustrus hjerta, än hertigen i sin.“
</p>

<p>
“Alldeles så ja ... grefven gjorde bara några skåror i
sin sexåriga dotters hals, för att förarga modern ... det var
ju bara för att förarga henne som han ville mörda barnet
... Hvad de förnäma ändå äro påhittiga!“
</p>

<p>
“Det är följden af en bildad uppfostran.“
</p>

<p>
“Och om han lyckats deruti, tror väl någon att man
fått se hans schavott?“
</p>

<p>
De omkringstående skrattade.
</p>

<p>
“Ni tror det inte ... jag bedyrar likväl att den blifvit
lika hög som hertigens.“
</p>

<p>
<a id="page-271" class="pagenum" title="271"></a>
“Haha!“
</p>

<p>
“Så hög“, fortfor den förre, “att endast han, som bor
i höjden, kunnat se den, men ingen som bor på jorden.“
</p>

<p>
“Ja visst ... ganska sannt.“
</p>

<p>
“Och bara jorden slipper se den, så trösta sig nog både
hertigar och grefvar“, yttrade en sjette; “tänd blott många
ljus i kyrkan för de mördades räkning, och deras skuggor
bli snart försonade ... när skuggorna äro försonade, hvad
har då Gud att säga?“
</p>

<p>
Läsaren vet kanske förut, att katolikerne, för att försona
sina döde, bruka tända ljus i kyrkorna. Ju flera ljus,
desto säkrare försoning och desto kortare tid behöfva de
aflidne dväljas i skärselden. Man måste medgifva att det är
en försoning för godt köp.
</p>

<p>
“Men hvad menade ni med att hertig de Choiseul var
lyckligare än grefve de Mortier?“ frågade en sjunde.
</p>

<p>
“Jo“, svarades, “hertigen var så klok att han i tid makade
sig undan, då deremot grefven stannade qvar. Och
vet ni hvad följden blef?“
</p>

<p>
“Han häktades, lagfördes och dömdes“, svarades ironiskt.
</p>

<p>
“Nej, han ansågs för galen och behandlades som sådan.“
</p>

<p>
“Ja, jag vill minnas det ... man sade att grefve de Mortier
var galen.“
</p>

<p>
“Hvem sade det ... läkarne kanhända?“
</p>

<p>
“Nej, efter som jag vill minnas, vågade icke ens grefvens
egen läkare utgifva betyg på att grefven var galen ...
men grefvens familj påstod att så var.“
</p>

<p>
“Grefvens familj! ... ha ha!“
</p>

<p>
“Och jag påstår att grefvens läkare hade orätt och att
grefvens familj hade rätt.“
</p>

<p>
“Ni påstår? ... skälet, skälet?“
</p>

<p>
“Var det icke tokigt af honom att ej i tid maka sig af,
såsom hertigen gjorde?“
</p>

<p>
“Ganska sannt ... haha!“
</p>

<p>
Läsaren erinrar sig troligtvis denna fasaväckande händelse.
Påståendet att grefven var galen bestreds af hans
egen läkare.
</p>

<p>
“Men om en fattig fan mördade halfva Paris, tror ni
väl att man skulle anse honom för galen?“ frågade en.
</p>

<p>
“Nej! ånej!“ svarade flere.
</p>

<p>
“Och hvarför skulle man ej göra det?“
</p>

<p>
“Förmodligen derför att man har en så god tanke om
den fattiges förstånd“, svarades.
</p>

<p>
<a id="page-272" class="pagenum" title="272"></a>
“Aha! säg snarare att man har en god tanke om hans
armar.“
</p>

<p>
“Hvad menar ni med det?“
</p>

<p>
“Jo, ju starkare armar, dessto starkare rodd på galererna.“
</p>

<p>
“Aha!“
</p>

<p>
“Derför är det ju klart att man icke kan skicka andra
än de fattige till galererna.“
</p>

<p>
“Men man skickar dem också upp på schavotten.“
</p>

<p>
“Naturligt ... den som icke har råd att försona himmelen
med vaxljus, måste försona den med blod ... de fattige
ha större tillgång på blod än på vaxljus.“
</p>

<p>
“Men det är besynnerligt, att himmelen, som har så
godt om stjernor, kan sätta så stort värde på vaxljus“, undrade
en.
</p>

<p>
“Det är inte besynnerligt“ svarade en annan, “ty himmelen
har inga prester, som välsigna stjernorna, då deremot
hvarje kyrka i Frankrike har minst ett dussin, som välsigna
vaxljusen.“
</p>

<p>
“Ganska sannt ... den som hade lika godt om bröd som
om prester!“
</p>

<p>
“Sådana som broder Léotade till exempel.“
</p>

<p>
“Aha!“
</p>

<p>
“Hvem är broder Léotade?“ frågade en, som ditintills
icke blandat sig i samtalet.
</p>

<p>
“Hvem är ni, som inte känner broder Léotade?“ frågade
den som stod bredvid honom.
</p>

<p>
“Han känner inte broder Léotade!“ ropade alla förvånade.
</p>

<p>
“Har ni aldrig hört talas om djefvulen?“ frågade en.
</p>

<p>
“Åh gubevars, hvem har inte hört talas om honom“,
svarade den tillfrågade.
</p>

<p>
“Men inte om pater Léotade?“
</p>

<p>
“Jag har helt nyligen kommit till Paris, och derför ...“
</p>

<p>
“Kunde väl tro det ... Broder Léotade var en stor predikant,
som hela verlden skulle höra ... Men det var inte
nog med att höra honom, när han stod på predikstolen: man
ville höra honom äfven i hans enskilda boning ... En afton
går en from och skön femtonårig flicka in till broder Léotade,
för att emottaga hans välsignelse ... Hvad som skedde
inom klostermuren vet blott Gud; men hvad verlden vet
<a id="page-273" class="pagenum" title="273"></a>
det är att den stackars flickan icke kom lefvande ur klostret,
utan låg strypt utanför dess murar, när morgonsolen uppgick.“
</p>

<p>
“Emellertid blef broder Léotade anklagad och dömd för
det han kränkt och mördat det arma barnet“, intygade en
af de kringstående. “Om han varit af hertiglig eller greflig
familj, hade man nog lagt fingrarne emellan.“
</p>

<p>
“Broder Léotade hade den mäktigaste af alla familjer“,
upplyste en annan, “han hade hela presterskapet som lade
sig ut för honom ... Presterne sökte dels muta, dels skrämma
vitnen och domare.“
</p>

<p>
“Men det lyckades ej?“
</p>

<p>
“Nej, ty alla prester äro legitimister, som hvar man
vet, och “päronet“ (öknamn på Ludvig Filip) har ingenting
emot att man skär nacken af liljorna (bourbonerne)!“
</p>

<p>
“Och sådana skola predika Kristi lära.“
</p>

<p>
“De predika den såsom de uppfattat mästaren?“
</p>

<p>
“Och huru hafva de uppfattat mästaren<a id="corr-48"></a>?“
</p>

<p>
“Ni frågar huru de uppfattat Kristus?“
</p>

<p>
“Ja.“
</p>

<p>
“De hafva uppfattat honom icke såsom de fattiges Gud,
utan såsom jesuiternes och judarnes konung.“
</p>

<p>
“Ganska sannt!“ ropade flere.
</p>

<p>
“Men tror någon att Gud länge kan tåla detta?“ frågade
en.
</p>

<p>
“Nej, nej!“
</p>

<p>
“Och hvad gör den Gud, som icke tål?“
</p>

<p>
“Han straffar!“
</p>

<p>
“Ja, ja!“
</p>

<p>
“Och när straffar han?“
</p>

<p>
“Snart! ... Ned med pärerne! ned med kapitalisterne!
ned med presterne!“
</p>

<p>
“Ja ja, ned med dem alla!“
</p>

<p>
“Och framför alla ned med Lou...“
</p>

<p>
“Tyst! ... ser ni icke stads-sergeanterne!“
</p>

<p>
Sådana voro de omdömen som fäldes å place de la Concorde
och blefvo allt mera högljudda och stränga, i den mån
någon person antingen af hög börd eller af andligt stånd
visade sig. Tvedrägten och hatet glödde på place de la
Concorde.
</p>

<p>
Hertig Praslins dolk, drypande af hans makas hjertblod;
grefve de Mortiers knif, sänkt i hans sexåriga barns strupe;
<a id="page-274" class="pagenum" title="274"></a>
broder Léotades snara, knuten kring den femtonåriga flickans
hals, voro bland dessa tidens tecken, af hvilka man trodde
sig kunna sluta till stundande allmänna olyckor. När folk,
tillhörande samhällets förnämsta klasser, nedsöla sig i brott,
som äro sällsynta till och med inom de lägsta, och när makten,
glömmande att likheten inför lagen är statens starkaste
grundpelare, gör allt sitt till för att vända från dylika förbrytares
hufvud det straff de förtjena, då knakar det i samhällets
fogningar, då remnar grundmuren, då närma sig våldet,
striden och fasan.
</p>

<p>
“Var det längesedan konungen for upp i deputerade
kammaren?“ frågade på en annan sida af torget en bättre
klädd person sin granne.
</p>

<p>
“Han for för en timme sedan och bör snart vara tillbaka“,
svarade grannen.
</p>

<p>
“Han åkte med vanlig ståt, förmodar jag?“
</p>

<p>
“Ja visst ... Först redo sex karabinierer med spända
pistoler.“
</p>

<p>
“Och sedan sex kyrassierer med dragna värjor.“
</p>

<p>
“Vidare tolf lancierer omkring den jernbeslagna vagnskorgen.“
</p>

<p>
“Slutligen en sqvadron kyrassierer, alltid färdige att
hugga in.“
</p>

<p>
“Alldeles som vanligt, hör jag.“
</p>

<p>
“Så far den bäste af republiker, såsom Lafayette kallade
Juli-konungen.“
</p>

<p>
“Och han åker dessutom genom en haj af fyratusen
bajonetter.“
</p>

<p>
“Det bevisar att han har godt om bajonetter.“
</p>

<p>
“Hur kan han ha ondt om bajonetter, som har råd att
skicka 30,000 sådana till jesuiterne i Schweiz!“
</p>

<p>
“Aha! bravo!“ hördes från de närmaste.
</p>

<p>
“Jag undrar just hur trontalet låter.“
</p>

<p>
“Håller vad att jag kan det utantill.“
</p>

<p>
“Åhå!“
</p>

<p>
“Nå, hur låter det då?“
</p>

<p>
“Det består af tvänne afdelningar.“
</p>

<p>
“Den första?“
</p>

<p>
“Är en fordran om ökning i civil-listan.“
</p>

<p>
“Aha ... Juli-konungen har då inte nog med sina tolf
millioner, utom dem, som hans prinsar hafva.“
</p>

<p>
<a id="page-275" class="pagenum" title="275"></a>
“Nå, hvari består den andra afdelningen?“ frågade en
annan.
</p>

<p>
“I en begäran om anslag för bestyckandet af fästningsverken
kring Paris, naturligtvis med kanonmynningarna vända
mot den oroliga, otacksamma staden.“
</p>

<p>
“Jojo ... Medborgare-konungen, som började med att
omgifvas af republikanska institutioner, slutar med att omgifvas
af fästningsverk!“
</p>

<p>
“Bravo, bravo!“ skränade åhörarne.
</p>

<p>
“Och val-reformen?“ frågade en.
</p>

<p>
“Val-reformen?“
</p>

<p>
“Finns det väl någon förnuftig varelse i Frankrike som
tror att konungen och hans ministrar skola taga initiativet
till val-reformen?“
</p>

<p>
“Nej, nej! ingen, ingen!“
</p>

<p>
“Vi skola således ha qvar pärs-kammaren, denna skugga
af senat, den konungen, när han vill, kan beherska blott
genom att utnämna nya pärer i sitt intresse!“
</p>

<p>
“Vi få således behålla deputerade kammaren, som blott
består af embetsmän, dem ministrarne utnämna och afsätta,
när det faller dem in!“
</p>

<p>
“Blott 300,000 valmän i ett land med 36 millioner
invånare!“
</p>

<p>
“En penning-census beherskar det ärofullaste folk i
verlden!“
</p>

<p>
“En parlamentarisk oligarki ... se der frukten af våra
revolutioner, våra tårar, vårt blod!“
</p>

<p>
“Ja, ja! mille démons!“
</p>

<p>
“Ned med Guizot! ned med Lou...“
</p>

<p>
“Tyst! ... akta er för stads-sergeanterne!“
</p>

<p>
“Ah, der kommer ...“
</p>

<p>
“Var god och gif rum.“
</p>

<p>
“Af med hattarne!“
</p>

<p>
Folkhopen öppnade sig för en högväxt, något fetlagd
man med vackert, ehuru något för stolt ansigte. De som
trängde närmast denne man, blottade likväl sina hufvud, till
ett tecken af sympati och vördnad.
</p>

<p>
Mannen, oaktadt sin stolthet, besvarade helsningarne
med en liflighet, som röjde huru angelägen han var att bibehålla
<a id="corr-49"></a>sin popularitet.
</p>

<p>
Den populäre stannade vid åsynen af en yngre man i
blus, som äfven råkat komma honom nära.
</p>

<p>
<a id="page-276" class="pagenum" title="276"></a>
“Monsieur Armand, ett ord!“ hviskade den förre i blusens
öra.
</p>

<p>
“Jag står till er tjenst, monsieur!“ svarade denne med
en djup bugning.
</p>

<p>
“Följ mig då.“
</p>

<p>
“Jag följer.“
</p>

<p>
Herrn och blusen aflägsnade sig ur folkträngseln och
stannade först på rue Rivoli, der de, hviskande och med
uppmärksamma blickar omkring sig, började följande samtal:
</p>

<p>
“Har ni fått biljetten, jag på förmiddagen skickade er?“
frågade mannen.
</p>

<p>
“Nej, jag har icke varit hemma sedan tidigt i morse“,
svarade Armand.
</p>

<p>
“Då har min betjent tagit biljetten hem med sig, ty jag
hade förbjudit honom att lemna den qvar, i fall ni vore
borta ... Lyckligt då att jag nu träffade er sjelf.“
</p>

<p>
“Hvad önskar ni, monsieur?“
</p>

<p>
“I natt skickar man er tvänne nya kistor.“
</p>

<p>
“Jag förstår!“
</p>

<p>
“De komma vid midnattstiden.“
</p>

<p>
“Godt! ... jag skall icke sofva i natt.“
</p>

<p>
“Den ena innehåller några utmärkt goda jagtgevär.“
</p>

<p>
“Godt!“
</p>

<p>
“Den andra är fyld med krut ... Var derför försigtig
vid dess emottagande och nedbärande.“
</p>

<p>
“Ja, monsieur.“
</p>

<p>
“Det var derom biljetten handlade, men den handlade
äfven om något annat.“
</p>

<p>
“Och det var?“
</p>

<p>
“Om ett vigtigt förtroende, som man uppdragit er.“
</p>

<p>
“Och det är?“
</p>

<p>
“Ni måste resa, monsieur Armand.“
</p>

<p>
“Resa!“ upprepade denne icke just med glädje.
</p>

<p>
“I morgon eller allra sist i öfvermorgon.“
</p>

<p>
“Så snart?“
</p>

<p>
“Kanske ni icke vill resa?“
</p>

<p>
“Min vilja är alltid underordnad min pligt.“
</p>

<p>
“Bra! ... Förtroendet föll enhälligt på er, ty ni är på
en gång den käckaste och pålitligaste.“
</p>

<p>
“Jag hoppas förblifva värdig denna goda tanke.“
</p>

<p>
“Jag vet det ... Men i fall ni skulle hafva något angeläget,
som för närvarande fäster er vid Paris, så ...“
</p>

<p>
<a id="page-277" class="pagenum" title="277"></a>
“Visserligen“, inföll Armand, som tänkte på Adelaïde
Géronnière; “men pligten går framför allt.“
</p>

<p>
“Ni kan tänka på saken och gifva mig svar i morgon
innan klockan tre.“
</p>

<p>
“Hvart skall jag resa?“
</p>

<p>
“Till Lyon och några andra städer, som stå i beröring
med oss ... Men mera derom i morgon, i fall ni bestämmer
er för att resa ... Brännaren närmar sig svafveltråden, snart
springer minan.“
</p>

<p>
“Ni kommer från kammaren, monsieur?“
</p>

<p>
“Ja.“
</p>

<p>
“Ni har hört trontalet?“
</p>

<p>
“Ja.“
</p>

<p>
“Om jag vågade fråga ...“
</p>

<p>
“Om trontalet ... Ni vill veta hur den stridshandske
ser ut, som medborgare-konungen kastat för nationens fötter?“
</p>

<p>
“Det är då en stridshandske?“
</p>

<p>
“Ja“, svarade mannen med illa dold tillfredsställelse, “ja,
det är en stridshandske med en skymf mot Frankrike, i
hvarenda maska ... Nationen skall ej ett ögonblick tveka att
emottaga utmaningen ... Det blir storm, men den sista, vill
jag hoppas, och efteråt skall det blifva klart och rent för
alltid.“
</p>

<p>
“Gifve det Gud!“ yttrade Armand.
</p>

<p>
“Medborgare-konungen kallar oppositionens ledamöter
fiendtliga och blinda: han stämplar hvarje vän af reformen
till en fäderneslandets förrädare ... det finns således mer än
35 millioner förrädare i detta land!“
</p>

<p>
“Eller också blott en!“ ropade Armand med gnistrande
ögon, “en som bär krona ... Derför allons enfant, och vive
la république!“
</p>

<p>
“Tyst! ... ni glömmer hvar ni är ... Ni kommer i morgon
klockan tre.“
</p>

<p>
“Jag kommer.“
</p>

<p>
“Och då får jag ert bestämda svar?“
</p>

<p>
“Ja.“
</p>

<p>
“Au revoir, monsieur Armand!“
</p>

<p>
“Au revoir, monsieur Ledru Rollin!“
</p>

<p>
“Kungen kommer, kungen kommer!“ hördes från place
de la Concorde.
</p>

<p>
“Lefve konungen! lefve konungen!“ ropade några röster.
</p>

<p>
<a id="page-278" class="pagenum" title="278"></a>
“Lefve reformen! lefve reformen!“ skallade från alla
sidor.
</p>

<p>
Den kungliga vagnen med sin betäckning skred långsamt
emellan soldaternes leder. Klockan var omkring fyra på eftermiddagen
och December-dagens sol, öfvergjutande med sitt
guld Invalid-kupolen, lutade mot sitt fall. Fontänerna kastade
omkring sig kaskader af ljusröda perlor.
</p>

<p>
“Lefve reformen! lefve reformen!“ skreks bakom soldaternes
ryggar.
</p>

<p>
I fönstret på den kungliga vagnen, tätt omsluten af dragoner,
syntes då och då mellan bajonetterna och kaskarne
profilen af ett åldrigt ansigte med stora hängande kindben
och grå polisonger. Uttrycket i detta ansigte var talande
och orden voro:
</p>

<p>
“Skränen, I vanmäktige! jag har besegrat alla mina
fiender och allt böjer sig för min vishet, min rikedom.“
</p>

<p>
O! hvarför hviskade ej en god ande i hans öra följande
ord: “Konung! hvad betyda din vishet och din rikedom, när
de till grundval hafva endast kanoner och bajonetter, men
icke folket, folket!“
</p>

<p>
Några strimmor af det sken, som förgylt Invalid-kupolen,
föllo på Ludvig Filips ansigte, som deraf för en stund syntes
förklaradt. Men följande ögonblick nedsjönk solen och
konungens ansigte förbleknade med dagen, mörknade med
skymningen och blef slutligen svart som natten.
</p>

<p>
Innan den kungliga vagnen hunnit inom Tuilerierna,
voro alla gaslyktorna på place de la Concorde tända, för att
ej räkna de otaliga lågor, som förvandlade de Elyseiska fälten
till ett haf af ljus.
</p>

<p>
Det kungliga tåget liknade ett begrafningståg.
</p>

<p>
Och ett begrafningståg var det äfven, ty det var för
sista gången Ludvig Filip for ifrån deputerade kammaren
till Tuilerierna, det var för sista gången han från
place de la Concorde tog afsked af den nedgående solen.
</p>

<p>
När sju veckor derefter en sjuttiårig gubbe med lutande
hufvud och darrande knän smög sig ut på samma plats från
den lilla bakporten i södra trädgårdsmuren kring samma slott,
var denne gubbe icke mera Ludvig Filip. Det var blott den
skälfvande skuggan af en bland verldens mäktigaste monarker.
</p>

<div class="chapter">

<h3 class="chapter" id="subchap-0-2-18">
<a id="page-279" class="pagenum" title="279"></a>
<span class="firstline">Adertonde kapitlet.</span><br />
Opera-biljetten.
</h3>

</div>

<p class="first">
<span class="firstchar">A</span><span class="postfirstchar">rmand</span> Cambon, som genast efter samtalet med Ledru Rollin
begifvit sig på hemvägen, varseblef vid hemkomsten till
sin ödsliga boning en hyrvagn, hållande på rue Etienne.
</p>

<p>
Det klack i honom, såsom det heter på god svenska,
icke för det att han såg en vagn på gatan — ty hur kan
man väl bli ängslig eller förvånad öfver att se en vagn i
Paris, der man nästan räknar lika många åkdon som innevånare
i Stockholm — men derför att vagnen höll utanför porten
till den lilla trädgården, som omgaf det bekanta spökhuset;
och som ingen annan än vår hjelte bebodde detta hus, så
var det klart att vagnen måste gälla honom.
</p>

<p>
Det är så många som begagna vagn och bland andra
äfven polisens tjensteandar för mera beqvämlighets skull, och
sådana påhelsningar kunna icke vara angenäma för en menniska,
som nattetid emottager kistor med vapen och ammunition.
</p>

<p>
Armand, som säkert icke var främmande för dylika betraktelser,
nalkades vagnen med mycken försigtighet och dessutom
gynnad af mörkret, ty som man icke gerna eklärerar
för spöken, så var gatan icke särdeles rik på lyktor.
</p>

<p>
“Monsieur“, sade han till kusken med half röst, “hvem
väntar ni på?“
</p>

<p>
Kuskar, de må tillhöra de mest olika nationer, öfverensstämma
dock deruti att de sofva lika ofta som vagnen
står. Armand nödgades derefter något högre upprepa sin
fråga, understödjande den med en dragning i den sofvandes
rock. Icke desto mindre fortfor kusken att sofva. Näst
menniskor med godt samvete finnes ingen, som har så god
sömn som kuskar i allmänhet och hyrkuskar i synnerhet.
</p>

<p>
“Ah, monsieur Armand!“ ropade inifrån vagnen en qvinnas
behagliga stämma.
</p>

<p>
Vår hjelte blef öfverraskad, men lugnad, ty polis-sergeanter
äro icke kända för ljuf röst och behagligt framställningssätt.
Han närmade sig derför vagnsdörren; men innan han
hunnit den, uppsköts den inifrån, och, vid det svaga skenet
<a id="page-280" class="pagenum" title="280"></a>
från en aflägsen lykta, varseblef Armand ett vackert formadt
ben, som letade efter fotsteget.
</p>

<p>
Vår hjelte var ej sen att hjelpa det vackra benet till
rätta och hade snart den hugnaden att emottaga och ställa
på gatan en smärt och tätt beslöjad dam, hvilken, icke nöjd
med blotta stödet för fötterna, hängde sig fast med begge
armarne vid sin kavaljer.
</p>

<p>
“Ack, Armand!“ fortfor damen, kastande slöjan åt sidan,
“om ni visste hur länge jag väntat på er! ... om ni visste
hur orolig jag varit! ... jag fruktade att ni aldrig skulle
komma hem ... och nu, fast ni är hemma, fruktar jag ändå
... Ack, monsieur Armand!“
</p>

<p>
“Så lugna er då, bästa mademoiselle!“ bad Armand, under
det artigaste bemödande att lösgöra sig från de armar,
som nästan knutit sig kring hans hals.
</p>

<p>
“O! hvarför säga mademoiselle?“ yttrade damen med
ett förebrående uttryck i rösten; “hvarför inte rätt och
slätt Denise? Ni måtte väl redan ha känt igen mig!“
</p>

<p>
“Utan tvifvel“, svarade Armand, som om han icke hade
hört rösten på markisinnans kammarjungfru, likväl skulle
hafva igenkänt henne på gesterna, “utan tvifvel, Denise ...
Men hvad tillskyndar mig den äran att ...“
</p>

<p>
“Ni anar då inte, Armand, hvad jag har att säga er?
... Är det väl möjligt att ni ej anar det?“
</p>

<p>
“Hur skulle jag kunna det ... Men så sansa er då och
vät inte ned era fina klädningsärmar på min våta blus ...
Ni skall veta att det har regnat en god stund.“
</p>

<p>
“O, min gud, har det regnat! och jag som icke märkt
det.“
</p>

<p>
“Det tror jag nog; ni, som åker kan ej ...“
</p>

<p>
“Stackars gosse, hvad ni är våt! ... låt mig torka er!“
</p>

<p>
Och med en uppoffring, värdig det bästa hjerta, fortfor
Denise att blöta ned sina sidenärmar och sin fina spetsnäsduk,
för att befria den stackars gossen från regndropparne.
</p>

<p>
“Ni är mycket god, bästa Denise, men ...“
</p>

<p>
“Men hvarför går ni inte med paraply i ett sådant väder?
... jag har två, jag.“
</p>

<p>
“Har ni två!“
</p>

<p>
“Ja, älskade, jag har två, begge af siden, men det ena
är svart med hvit krycka.“
</p>

<p>
“Med hvit krycka!“ ropade Armand med half förtviflan:
“men så säg då ...“
</p>

<p>
<a id="page-281" class="pagenum" title="281"></a>
“Jag ville så gerna ge er denna paraply“, förklarade
Denise med all den ömhet, hvaraf en kammarjungfru är
mäktig; “hvad den skulle kläda er, gode Armand, och hvad
det skulle glädja mig!“
</p>

<p>
“Oändligt förbunden för så mycken godhet“, svarade
Armand något tvärt; “men det skulle äfven glädja mig om
jag finge veta hvarför ni hedrar mig med ett besök vid den
här tiden på dagen.“
</p>

<p>
“Min gud, hvad ni är kall!“ ropade Denise något stött.
</p>

<p>
“Är jag kall?“
</p>

<p>
“Kall som sten, som is!“ fortfor kammarjungfrun, något
förtretad.
</p>

<p>
“Så är det alltid, när det är regnigt väder“, förklarade
vår hjelte.
</p>

<p>
“Så låt oss då gå in“, föreslog Denise, “ty jag har
vigtiga saker att omtala ... Om det regnar här, så både haglar
och blixtrar det derhemma.“
</p>

<p>
“Jag är nyfiken att höra hvad ni kan ha att berätta“,
sade Armand, bjudande armen åt sin dam, som ej var sen
att emottaga den.
</p>

<p>
“Hu! hvad det är dystert härinne!“ utlät sig Denise
efter sitt inträde i arbetarens kammare, och under det att
denne letade efter sina tändstickor.
</p>

<p>
Hvad skulle Denise hafva sagt, om hon vetat att hon
befann sig på en vulkan, som ögonblickligen kunde bryta
ut och kasta henne så högt som Pantheons kupol?
</p>

<p>
“Ni har rätt ... det är ingen salong, dit man gerna kan
bjuda fruntimmer“, svarade värden.
</p>

<p>
“Åh, hvarför inte?“ frågade Denise, lätt försonad med
det dystra; “det gifves dock ögonblick, då den mörkaste koja
kan bli en ljusens boning ... Ack, Armand!“
</p>

<p>
När en koja och ett hjerta börja spöka i en fransk
kammarjungfrus hufvud, då är det långt gånget.
</p>

<p>
“Visserligen, men då måste man bestå den en bättre
upplysning än den jag kan åstadkomma“, svarade Armand, i
det han tände sin lampa, hvilken, långt ifrån att förvandla
kammaren till en ljusens boning, snarare gjorde den ännu dystrare,
emedan lampan röjde alla bräckligheterna derinne.
</p>

<p>
Vår hjelte hade alls ingen lust att svärma med markisinnans
kammarjungfru. Tvärtom tycktes han riktigt bemöda
sig att störa hennes ljufva drömmar. Men en sanning
är det också att knappast någon förefaller oss så motbjudande
<a id="page-282" class="pagenum" title="282"></a>
som den, hvilken enträget förklarar oss en kärlek, den
vi icke kunna dela.
</p>

<p>
“Ni är lycklig ni, som kan skämta!“ anmärkte Denise
suckande.
</p>

<p>
“Men som likväl kan vara alvarsam, när det gäller att
visa sig tacksam“, sade Armand, som insåg att han borde hugsvala
en gäst, som suckar; “ni har haft mycket besvär för
min skull, Denise ... i går tidigt på morgonen måste ni ånyo
fara hit, fast jag äfven då hade den olyckan att vara borta.“
</p>

<p>
“Ni har således fått markisinnans skrifvelse?“
</p>

<p>
“Ja, tack vare er godhet.“
</p>

<p>
“Förstår ni meningen med denna biljett?“
</p>

<p>
“Skulle den då vara svår att förstå? ... Den handlade
helt enkelt om en person, som markisinnan för längesedan
grymt behandlat och den hon nu lofvat gifva ett slags upprättelse.“
</p>

<p>
“Ja, jag minns ... det var frågan om den der Simon,
den der vindragaren ... Ni talar om att markisinnan lofvat
upprättelse, och detta är nog möjligt ... men har hon gifvit
den än? och om hon gifvit den, hvari består den? Och är
han, som skulle få den, nöjd dermed?“
</p>

<p>
“Ni påminner mig just att jag icke hört något af Simon
sedan i går morse ... tidigt i morgon vill jag besöka honom,
för att höra ... Men det låter på er, bästa Denise, som ni
skulle tvifla på markisinnans goda mening?“
</p>

<p>
“När markisinnan lemnade mig biljetten med befallning
att genast föra den till er, log hon på ett sätt ... ett sätt,
som ... nog af, jag tror att meningen är allt annat utom
god ... Säkert är, att på samma gång jag for till er, for hon
till polis-prefekten.“
</p>

<p>
“Hvad skulle hon göra hos honom?“
</p>

<p>
“Hvad vet jag? ... Men det vet jag att man ej för roskull
far till polis-prefekten.“
</p>

<p>
“Hvarför icke? ... polis-prefekter äro väl menniskor de
också, och er sköna herskarinna tycks intressera sig för hela
menskligheten ... Men à propos, hvem är den der baron S:t-Bris,
som jag i förgår såg i markisinnans sällskap på
operan?“
</p>

<p>
“Ah! ni var då verkligen på operan i förgår?“ frågade
Denise med en besynnerlig blick på den unge mannen.
</p>

<p>
“Ja, hvad vore väl för underligt deruti?“
</p>

<p>
<a id="page-283" class="pagenum" title="283"></a>
“Det är då sannt att ni var der!“ yttrade kammarjungfrun
bleknande.
</p>

<p>
“Får jag icke besöka operan, jag som alla andra? ...
Men jag såg äfven en annan herre i markisinnans sällskap,
en herre, som, i fall jag ej misstager mig, satt alldeles för
nära hennes juveler ... Men hvad kommer åt er, bästa Denise?
... hvad tänker ni på?“
</p>

<p>
Denise svarade ej. Djupt försjunken i sina tankar, men
med blicken på sin värd, tycktes hon icke hafva hört hvad
han sade. Det är också långt gånget, när en fransk kammarjungfru
försjunker i tankar.
</p>

<p>
“Ni var då förut bekant med mademoiselle Adelaïde
Géronnière?“ frågade Denise knappast hörbart, men utan
att taga sina ögon ifrån Armand.
</p>

<p>
Denne rodnade och syntes något förlägen vid denna
fråga.
</p>

<p>
“O min gud!“ pustade ånyo kammarjungfrun.
</p>

<p>
“Hvarför frågar ni om jag förut var bekant med mademoiselle
Géronnière?“ sporde Armand, ånyo förtretad på
sig sjelf för sin ofrivilliga benägenhet för den röda färgen.
</p>

<p>
“Och ni har redan visat henne hertigens skrifvelse till
markisinnan?“ frågade Denise.
</p>

<p>
“Ja visst.“
</p>

<p>
“När?“
</p>

<p>
“På förmiddagen ... det var verkligen hög tid, skulle
jag tro.“
</p>

<p>
“O! jag är mycket olycklig!“ utbrast Denise med tårar
i ögonen.
</p>

<p>
“Skulle markisinnan då misstänka att det är er jag har
att tacka för detta vigtiga fynd?“
</p>

<p>
“Om hon misstänkt mig, tror ni väl då att jag nu suttit
här? ... tror ni att jag nu varit bland de lefvandes antal?
... jag har vågat mycket för er, Armand! ja, ganska
mycket.“
</p>

<p>
“Jag tviflar icke på det ... men när hon ej misstänker
er, hvarför är ni då så orolig?“
</p>

<p>
Denise började snyfta, hvilket föranledde Armand, som
kände deltagande för hennes tårar, att fatta hennes hand,
hvilket hade den verkan att Denise började snyfta mindre.
</p>

<p>
“Nej, det kan ej vara möjligt, jag kan inte tro det!“
sade Denise, lutande sig emot sin värd.
</p>

<p>
<a id="page-284" class="pagenum" title="284"></a>
“Hvad är det som ni icke kan tro?“ frågade Armand,
mycket besvärad af detta lutande tillstånd.
</p>

<p>
“Att ni hela aftonen hade era ögon på hertigens fästmö“,
svarade hon.
</p>

<p>
Armand tryckte kammarjungfruns ansigte häftigt till
sitt bröst, för att derigenom hindra hennes ögon att upptäcka
de blommor, som ånyo besvärade hans kinder, och
qvarhöll den tacksamma flickan i denna ställning ända tilldess
de förargliga blommorna förbleknat.
</p>

<p>
“Men så berätta då, goda Denise, hvad som händt
hemma hos er!“ bad Armand, skjutande lika häftigt kammarjungfruns
ansigte ifrån sig; “ni sade nyss att det både
haglade och blixtrade derhemma.“
</p>

<p>
“Middagstiden kom hertigen till markisinnan och talade
länge i enrum med henne“, började Denise något lugnare.
</p>

<p>
“Aha, jag förstår ... Nå vidare?“ ropade Armand med
otålighet.
</p>

<p>
“När hertigen gått sin väg“, fortfor Denise, “ringde
markisinnan efter mig, och jag skyndade naturligtvis in till
henne.“
</p>

<p>
“Vidare, vidare!“
</p>

<p>
“Hon frågade mig om jag ännu kom ihåg den unge
karlen, som jag för några aftnar sedan förde till henne ...
Om jag kom ihåg er! ... Ack, Armand! hur skulle jag kunna
glömma er!“
</p>

<p>
“Det förstås ... jag är tacksam för så mycken ... Men
hvad sade hon mera?“
</p>

<p>
“Hon berättade att ni ... Men det är ju en galenskap!“
</p>

<p>
“Ja, ja ... men hvad berättade hon?“
</p>

<p>
“Att ni ända till vansinne var förälskad i hertigens
fästmö ... kan man tänka sig något befängdare?“
</p>

<p>
“Nej, nej, det kan man icke“, medgaf Armand, böjande
sig ned och låtsande söka något på golfvet. “Men hvad
sade hon mera, bästa Denise?“
</p>

<p>
“Att hon visserligen i förgår hade sett huru ni hela
aftonen betraktade mademoiselle Adelaïde, men att hon likväl
icke förrän nu varit öfvertygad om er galna böjelse ...
Är det möjligt, Armand, att ni en hel afton kunnat sitta
och betrakta mademoiselle Géronnière?“
</p>

<p>
“Hur kan ni tro det, bästa Denise? ... hur kan ni tro
att man ser någon annan, när man har Fanny Cerrito framför
sig ... Ni kan ej föreställa er hur väl hon dansar!“
</p>

<p>
<a id="page-285" class="pagenum" title="285"></a>
“Jaså, hon dansar så väl, gode Armand?“
</p>

<p>
“Guddomligt, goda Denise!“
</p>

<p>
“Hvad jag längtar att se henne! ... Armand, vi skola
följas åt för att se henne.“
</p>

<p>
“Det är gifvet ... jag har just tänkt föreslå det.“
</p>

<p>
“Ack, hvad ni är god! ... i afton då ... hon uppträder
i afton, jag har sett det i tidningarna.“
</p>

<p>
“Omöjligt i afton, men i morgon eller i öfvermorgon,
allra säkrast i öfvermorgon“, föreslog Armand, som kom
ihåg att han vid den tiden borde vara på väg till Lyon.
</p>

<p>
“Således i öfvermorgon ... hvad jag längtar till öfvermorgon!“
</p>

<p>
“Än jag då! ... Men, Denise, jag tyckte ni sade att
markisinnan numera trodde sig öfvertygad om min galna böjelse
för mademoiselle Géronnière.“
</p>

<p>
“Ja, hon sade till och med att er olyckliga kärlek förledt
er till ett brott.“
</p>

<p>
“Ett brott! hvad säger ni?“
</p>

<p>
“Ja, ett groft brott ... hvilken gemen, hvilken nedrig
beskyllning!“
</p>

<p>
“Och hvaruti skulle mitt brott bestå?“
</p>

<p>
“Jo, för att hindra hertigens giftermål med den ni älskade,
skulle ni ... Men det hörs ju tydligt, att allt hvad
hon sagt är ett påhitt för att undanrödja all verkan af den
der biljetten, som hon naturligtvis anser er hafva tagit hos
henne.“
</p>

<p>
“Hvad skulle jag?“
</p>

<p>
“Jo“, svarade Denise skrattande, “ni skulle ha förfalskat
hertigens stil och ...“
</p>

<p>
“Förfalskat hertigens stil!“ ropade Armand resande sig
från stolen.
</p>

<p>
“Och skrifvit att han och markisinnan äro hemligen
gifta ... Derefter hade ni visat detta bref, som ni sagt er
hafva hittat hemma hos henne, för mademoiselle Adelaïde,
för att derigenom förmå denna att slå upp med hertigen ...
Att allt detta är ett påhitt af hertigen och markisinnan,
för att draga sig sjelfva ur knipan, kan ju ingen bättre
känna än jag.“
</p>

<p>
“Det var ett djefvulskt påhitt“, mumlade Armand, gående
af och an på golfvet med ögon sprutande eld likt en
tigers, “ett djefvulskt påhitt, men som lyckligtvis ingen
förståndig menniska kan sätta tro till“, tillade han något
<a id="page-286" class="pagenum" title="286"></a>
lugnare; “och om man också kunde göra det, skall ingenting
bli mig lättare att vederlägga än det.“
</p>

<p>
“Men man skall bjuda till att göra det troligt, och
man har redan utlagt sina nät“, sade Denise.
</p>

<p>
“Tala, tala!“ bad Armand, återtagande sin plats på
stolen bredvid Denise.
</p>

<p>
“Ja, man har utlagt sina nät för er, stackars Armand“,
fortfor den bästa af kammarjungfrur, återtagande sin lutande
ställning, hvilken likväl ej var den bästa, åtminstone i Armands
tycke, “och det starkaste nätet skulle heta Denise ...
Men var lugn, älskade vän! Denise vill kanske fånga er,
elake, men aldrig snärja er, aldrig!“
</p>

<p>
“Jag förstår ej ett ord af hvad ni säger!“ ropade Armand,
som visserligen icke ville begripa det förra, men så
mycket mera det sednare; “förklara då, i himlens namn,
förklara hvad ni menar med dessa nät, som man vill lägga
ut för mig.“
</p>

<p>
“Markisinnan lofvade mig en ganska betydlig penningsumma,
om jag ville utföra det uppdrag hon gaf mig.“
</p>

<p>
“Och hvaruti bestod detta uppdrag?“
</p>

<p>
“Jag skulle genast begifva mig till mademoiselle Géronnière
och säga henne ...“
</p>

<p>
“Hvad?“
</p>

<p>
“Att Armand Cambon varit min älskare.“
</p>

<p>
“Hvilken nedrighet!“ utbrast Armand med brusande
häftighet.
</p>

<p>
Denise stirrade förvånad på den oartigaste af alla kavaljerer.
</p>

<p>
“Och att han såsom sådan besökt mig hvarje afton
under loppet af ett helt år“, fortfor emellertid Denise.
</p>

<p>
“Det är hiskligt!“ fortfor Armand i sin blinda ifver.
</p>

<p>
Denise bleknade. Det vore då så hiskligt af en simpel
arbetare, kantänka, att vara älskare åt en markisinnas kammarjungfru,
åt en flicka sådan som Denise, hvilken, äfven
utan biträde af markisinnans garderob och sminkburkar,
skulle hafva väckt uppseende både på Vallentino och Mabille.
</p>

<p>
“Förstå mig rätt, goda Denise!“ skyndade Armand att
tillägga, ty han uppfattade nu hela vidden af sin oartighet;
“ni, med ert obefläckade rykte skulle ljuga på er sjelf att
ni hade en älskare, som besökte er hvarje afton!“
</p>

<p>
Detta förbättrade visst icke saken. En flicka med
Denise’s behag skulle således behöfva ljuga i sitt påstående
<a id="page-287" class="pagenum" title="287"></a>
att hon hade älskare. Det var redan en stor oartighet att
tillvita henne brist derpå. Det är blott de fula som behöfva
dikta kärleksäfventyr och använda hela sin vältalighet
för att derom öfvertyga en misstrogen verld.
</p>

<p>
“Hvem skulle icke gerna vilja vara älskad af er!“
yttrade Armand, som ändtligen fann att han hade mycket
att försona. “Men var detta allt hvad ni skulle säga mademoiselle
Géronnière?“
</p>

<p>
“Ack nej“, svarade Denise, någorlunda tröstad af de
sista orden; “jag skulle äfven säga henne att ni på den
sednare tiden börjat visa mig mindre ömhet än förut, ja,
att ni till och med visat mig liknöjdhet och förakt ... Markisinnan
är en dålig menniska, icke sannt, Armand?“
</p>

<p>
“Mycket dålig ... men fortfar, bästa Denise! ... hvarför
skulle ni säga så?“
</p>

<p>
“Jo, för det ni vid ett tillfälle fått se mademoiselle
Adelaïde och då blifvit förtjust i henne, förälskad ända till
galenskap i henne ... Det vore ju också en galenskap, gode
Armand?“
</p>

<p>
“Visst vore det en galenskap ... än sedan?“
</p>

<p>
“Och sedan att ni, förblindad af er olycksaliga passion,
icke tänkt på annat än att söka bryta hennes förbindelse
med hertigen ... Bland annat hade ni bedt mig visa er en
af de biljetter, som hertigen skickat till markisinnan, ty
hertigen, som var markisinnans homme d’affaires, brefvexlar
naturligtvis mycket med henne ... Jag, i min svaghet
för er, hade ej kunnat emotstå er bön, utan gifvit er en
sådan biljett, den ni genast tagit, utan att likväl säga mig
hvad bruk ni ämnade göra deraf.“
</p>

<p>
“Och med denna biljett till mönster skulle jag hafva
skrifvit den andra, som jag lemnat mademoiselle Géronnière?“
tillade Armand; “ja, ni har rätt, Denise, det var ett nät,
men ett värs-nät, som jag blott behöfver blåsa på för att
få det att brista.“
</p>

<p>
“Slutligen“, fortfor Denise, “skulle jag, som ännu älskade
er, bönfalla hos mademoiselle Géronnière och hennes
onkel om förlåtelse för er, den de också skulle utlofva så
väl af deltagande för mig, som af medömkan med den olyckligaste
af alla passioner.“
</p>

<p>
“Och följden af denna vackra historia borde bli, att
den bedragna i morgon skulle räcka sin hand åt bedragaren“,
<a id="page-288" class="pagenum" title="288"></a>
tillade Armand; “nämn mig en röfvarkula, som hyser ett
par större missdådare än hertigen och er markisinna.“
</p>

<p>
“De äro förfärliga“, medgaf Denise.
</p>

<p>
“Men, Denise, kan ni förklara hvarför markisinnan
är så angelägen om att hertigen blir gift med mademoiselle
Géronnière?“
</p>

<p>
“Både hertigen och markisinnan äro skyldiga stora penningsummor,
efter hvad jag tror mig veta, då deremot
mademoiselle skall vara den rikaste flicka i Frankrike.“
</p>

<p>
“Jag begriper ... bankirens brorsdotter skall betala
hertigens skulder och hertigen markisinnans ... Allt detta
är mycket lätt att förstå.“
</p>

<p>
“Men vet ni hvad följden blir deraf att jag nu är här,
i stället för att, såsom markisinnan tror, vara vid rue
d’Anjou?“ frågade Denise.
</p>

<p>
“Ni förlorar den penningsumma, hon erbjudit er, men
ert goda samvete skall gifva er full ersättning, ty ni har
uppfylt er pligt både som menniska och kristen.“
</p>

<p>
“Jag skall aldrig mera våga återvända hem, aldrig mera
återse markisinnan“, svarade Denise.
</p>

<p>
“Jag inser äfven det ... hur skulle ni längre kunna
tjena ett sådant odjur!“
</p>

<p>
“Förberedd på hvad som skulle hända, har jag också i
vagnen tagit med mig all min egendom, alla mina dyrbarheter“,
försäkrade Denise med en smägtande blick på sin
värd.
</p>

<p>
“Ni har tagit med er, säger ni!“ ropade Armand med
förskräckelse.
</p>

<p>
“Ja, och jag har spart ihop ganska mycket under de
år jag varit hos markisinnan“, bedyrade Denise med en viss
tillfredsställelse; “o!“ tillade hon med fransyskans hela värma,
“hvarför har jag inte millioner att gifva er! ... hvarför
är jag ej så rik som Adelaïde Géronnière!“
</p>

<p>
“I himlens namn, sansa er!“ bad Armand allt mer förskräckt;
“hvarför skulle ni ge mig millioner? hvarför skulle
ni ge mig något?“
</p>

<p>
“Derför att ni skall älska mig liksom jag älskar er!“
ropade Denise, knytande sina armar om guldarbetarens hals,
“derför att vi aldrig skola skiljas från hvarandra, derför att
vi skola bli de lyckligaste varelser på jorden! ... ja, min
vän, min älskade, vi skola bli lyckliga som himmelens
änglar!“
</p>

<p>
<a id="page-289" class="pagenum" title="289"></a>
Guldarbetaren använde hela sin styrka för att lösa detta
halsband.
</p>

<p>
“Ni yrar, bästa Denise!“ ropade han under detta arbete;
“ni vet icke hvad ni säger! ... jag har visserligen för
er den största tillgifvenhet, aktning och vänskap ... jag
skulle kunna våga lifvet för er, om det gälde ... Derför
måste jag vara uppriktig mot er, ty det vore ett brott att
bedraga er ... Jag hyser för er en brors ömhet; men att
älska er såsom ni menar, är mig omöjligt ... Sansa er, se
icke på mig så der förfärligt, bästa Denise! ... jag kan icke
gifva er min kärlek, jag kan icke gifta mig med er! ...
men så länge jag lefver, så länge jag andas, vill jag, skall
jag ...“
</p>

<p>
Denise gaf till ett anskri, som kunnat jaga alla den
beryktade gatans spöken på flykten, och hon hoppade upp
från stolen, liksom hade hon blifvit stungen af en ödla.
</p>

<p>
“Ha! det är då sannt!“ skrek hon; “ni älskar en annan!
ni älskar Adelaïde Géronnière! ja, ni älskar henne, endast
henne!“
</p>

<p>
Armand kunde ej dölja sin förlägenhet. Det var olja
på den eld, som tärde kammarjungfrun.
</p>

<p>
“Hon hade då rätt, markisinnan!“ fortfor Denise; “ni
älskar bankirens brorsdotter och hertigens brud! ... ni älskar
henne ända till vansinne! ... och jag, min dåre, som icke
genast såg det! ... ve mig! Men“, tillade hon med en
hemsk beslutsamhet, “ve också henne! ve er! ve oss alla!“
</p>

<p>
Denise svepte kring sig sidenkappan och tog ett steg
mot dörren.
</p>

<p>
“Så får ni ej gå, stackars flicka!“ sade Armand med
en mildhet i rösten, som hejdade den olyckliga Denise; “ni
får icke lemna mig i detta tillstånd ... hör mig ännu en
gång, Denise ... jag besvär er att höra mig!“
</p>

<p>
Dervid tog han hennes hand och förde henne tillbaka
till stolen, på hvilken hon nedsjönk under konvulsivisk gråt.
Det är obegripligt hvad en fransk kammarjungfru kan gråta,
när hon riktigt sätter sig till.
</p>

<p>
“Om ni visste hvad dessa tårar bränna på mitt hjerta,
goda flicka“, sade han, “så skulle ni ej plåga mig såsom ni
nu gör ... Låtom oss förnuftigt talas vid, för att se hvad
man kan göra i denna förtviflade sak ... det måtte väl finnas
något råd ... Gud vare lof, nu gråter ni icke mer!“
</p>

<p>
<a id="page-290" class="pagenum" title="290"></a>
Denise hade verkligen upphört att gråta. Småleendet,
hoppets barn, hade intagit hennes läppar, förföljande med
solstrålens fart och styrka de flyende tårarna.
</p>

<p>
“Ack, Armand!“ hviskade hon, lutande sig ånyo fram
mot honom, ty han hade tagit plats midt framför henne.
</p>

<p>
“Var då en gång förnuftig“, tillrådde han, lutande sig
tillbaka; “gifves det då ingen medelväg mellan kärleken och
hatet!“ tillade han helt naivt.
</p>

<p>
Enfaldige dödlige! det gifves ingen medelväg. Elden
vill antingen upplysa och värma, eller bränna och förstöra.
</p>

<p>
“Ni älskar mig då?“ fortfor kammarjungfrun.
</p>

<p>
“Jag bad ju er att vara förnuftig“, svarade den unge
mannen, som nu hade så lätt för att vara förnuftig, emedan
han ej var kär i henne, som han ville lära förnuft; “låtom
oss blott tänka på er ... Jag inser nog, att ni ej kan återvända
hem till er matmor ... Men hur i en hast finna någon
passande plats för er? ... Säkert har ni någon bekant fru
eller flicka, som ni kunde bo hos, tilldess ni fått något lämpligare
ställe, som ej bör vara svårt för en så städad, god
och vacker flicka som ni, Denise ... I morgon vill jag sjelf
höra efter ... Var viss om att jag icke skall ge mig någon
ro, förrän jag funnit någon familj, som med nöje vill taga
emot er ... Lugna er då och gif er åtminstone till tåls till
i morgon eller till i öfvermorgon ... Ack, min gud, hvad
säger jag! ... i morgon måste jag ju resa bort, det var
sannt det.“
</p>

<p>
“Hvad! ni ämnar resa bort i morgon“, ropade Denise,
ånyo hoppande upp från stolen.
</p>

<p>
“Ja, tyvärr ... det var först för några timmar sedan
som jag fick ordres derom.“
</p>

<p>
“Jaså, ni visste till och med förut att ni i morgon
skulle resa bort, visste det förrän jag kom hit?“
</p>

<p>
“Ja, bästa Denise, i ett ärende af högsta vigt och som
ej tål det ringaste uppskof.“
</p>

<p>
“Och hur länge tänkte ni bli borta, monsieur Armand?“
</p>

<p>
“Möjligtvis några veckor, goda flicka ... Men detta skall
likväl icke hindra mig ...“
</p>

<p>
“Jaså ... några veckor! ... Ni ämnade bli borta några
veckor?“ frågade Denise med ett ironiskt löje på de bleka
läpparne, ty kammarjungfruns ansigte hade blifvit jemnblekt.
</p>

<p>
“Ja“, svarade Armand, förvånad öfver så många frågor
om samma sak.
</p>

<p>
<a id="page-291" class="pagenum" title="291"></a>
“Ni visste att ni skulle resa i morgon för att bli borta
några veckor och bjöd likväl mig på operan till i öfvermorgon!“
yttrade kammarjungfrun med ett uttryck af harm,
som icke kan beskrifvas.
</p>

<p>
Att bjuda någon på operan till i öfvermorgon, när man
sjelf tänker resa bort i morgon och icke återkomma på
några veckor, är under vanliga förhållanden i och för sig
sjelft en svår sak. Men när den bjudna är qvinna och
dertill på köpet fransyska, hvilken älskar spektaklerna kanske
mera än sitt lif, då är det ett brott.
</p>

<p>
Lägger man nu dertill den omständigheten, att den
bjudna betraktar den bjudande såsom sin blifvande kärälskelige
man, då är det förfärligt, och detta så mycket mera
som statens lagar, icke förutsättande eller anande möjligheten
af ett slikt brott, icke heller kunnat bestämma det
straff, hvarigenom det möjligtvis kan försonas.
</p>

<p>
Armand blef högeligen flat, hvarpå ej var att undra.
</p>

<p>
Det sjuka samvetet erinrade honom nu, att han besvarat
kammarjungfruns ifriga önskan att i hans sällskap få
beundra Fanny Cerritos dans med en bjudning icke för
morgondagen, då han möjligtvis ännu kunnat vara qvar i
Paris, utan för dagen derpå, då han trodde sig vara rest
eller, rättare sagdt, just derför att han då trodde sig vara
rest, emedan han af skäl, som vi äfven känna, önskade sin
efterhängsna beundrarinna så långt vägen räckte.
</p>

<p>
“Och jag, som ville uppoffra mig för en sådan!“ mumlade
Denise mellan tänderna och med en blick på dörren.
</p>

<p>
Armand började en stammande förklaring, men hvars
slut Denise icke gaf sig tid att afhöra. Med en panters
vighet kastade hon sig på dörren och försvann.
</p>

<p>
Armand, efter några ögonblicks öfverläggning med sig
sjelf, hastade efter henne ut i farstun, genom trädgården
och kom just lagom för att se markisinnans kammarjungfru
hoppa in i vagnen och stänga vagnsdörren efter sig, hvarefter
åkdonet rullade af med mer än vanlig hastighet.
</p>

<p>
Vår hjelte stod någon stund qvar i porten. Kanske
väntade han att Denise skulle återvända. Fåfäng väntan.
</p>

<p>
“Om hon nu far till rue d’Anjou“, sade Armand för
sig sjelf; “må hon fara! ... jag kommer efter i morgon, jag
... och må de akta sig, i fall de skulle våga sig fram med
<a id="page-292" class="pagenum" title="292"></a>
den der historien om mig! ... det är ej tänkbart att någon
förnuftig varelse kan sätta tro dertill ... Emellertid var det
der löftet om opera-biljetten en stor dumhet.“
</p>

<p>
Efter dessa ord vände han sig om för att gå in i trädgården.
</p>

<div class="chapter">

<h3 class="chapter" id="subchap-0-2-19">
<span class="firstline">Nittonde kapitlet.</span><br />
Spökhusets granne.
</h3>

</div>

<p class="first">
<span class="firstchar">M</span><span class="postfirstchar">en</span> innan vår hjelte gick in i trädgården, kom händelsevis
hans blick att falla på det lilla huset, hvars fönster vette
mot samma trädgård och hvilket, efter hvad vi förut hört,
beboddes af en prest, lika oförskräckt som guldarbetaren,
hvad spöken beträffade.
</p>

<p>
Öfver porten till ifrågavarande byggnad dinglade en
lykta, hvars darrande sken knappast räckte till att upplysa
façaden af huset; men som den hängde högre än trädgårdsplanket,
föll äfven en stråle af skenet in i trädgården.
</p>

<p>
Armand såg att ett af prestens fönster stod öppet och
upptäckte ett hufvud deruti.
</p>

<p>
Denna omständighet kunde icke gerna väcka arbetarens
förvåning, ty i södern är man ej rädd för att ligga i öppet
fönster, äfven om vintern är strängare än den då var. Det
är blott i det härdade norden som man känner konsten att
medelst kitt eller klistradt papper utestänga himmelens friska
luft.
</p>

<p>
Det är alls icke ovanligt att i Paris midt under den
skarpaste kyla se folk af begge könen sitta och sy vid öppet
fönster, utan att synålen går trögare för det eller att handen
är rödare än vanligt. Mången arbetare eller grisett
har icke ens eldstad i sitt rum, och om de också hafva en
sådan, akta de sig nog för att kasta bort sin ringa arbetsförtjenst
på en så dyr öfverflödsvara som ved.
</p>

<p>
När nordbon vintertiden kommer till Paris, så, och
ehuru han icke försummar att förse sig med rum med eldstad,
<a id="page-293" class="pagenum" title="293"></a>
som lefver och sprakar från morgon till qväll, klagar
han likväl öfver köld, en klagan, som väcker mycken munterhet
hos parisarne, ty de hafva svårt för att begripa huru
en half-barbar från björnarnes land kan frysa i Paris.
</p>

<p>
Vi nämnde att Armand icke förvånades öfver grannens
öppnade fönster och det hufvud, som visade sig deruti. Men
hvad som väckte hans uppmärksamhet var att detta hufvud
ofta höjde sig och tycktes rigta sina blickar mot en
viss punkt inom trädgården samt derjemte medelst vissa rörelser
eller tecken röja något hemligt förstånd med ifrågavarande
punkt.
</p>

<p>
Armand visste att trädgården eller täppan, för hvilket
sednare namn den kanske mera gjorde skäl, inom sig icke
egde någon märkvärdighet, som kunde vara föremål för nyfikenheten,
icke ens vid dagsljus.
</p>

<p>
Täppan, hvars små jordbitar på länge icke varit odlade,
egde några fruktträd och mossbetäckta stammar och grenar,
röjande samma vanvård, samt ett par kastanier, någorlunda
lummiga sommartiden, men fullkomligt nakna i December
månad. Det fanns ej heller i någonderas kronor ett enda
fågelbo, som kunde draga åt sig uppmärksamheten för den
händelse att hufvudet i fönstret, som, enligt Armands tanke,
icke kunde tillhöra någon annan än hans granne, presten,
vore beundrare af fåglarnes byggnadskonst.
</p>

<p>
Vår hjelte, som, skyddad af porten, kunde se, utan att
sjelf vara sedd, sökte föremålet för det der hufvudets blickar
och trodde sig slutligen hafva funnit det.
</p>

<p>
Midt på gångstigen emellan trädgårdsporten och ingången
till spökhuset reste sig en grofhuggen piedestal af
sten, ganska hög och bred, på hvilken fordom kanske stått
någon bild.
</p>

<p>
Armand, som icke mycket sysselsatte sig med fornlemningar,
hade icke särdeles bråkat sitt hufvud med att utgrunda
den ursprungliga meningen med berörde stenparti,
som för öfrigt hvarken hade någon inskrift eller skönhet i
formen att bjuda på.
</p>

<p>
Emellertid föreföll det Armand som vore just denna
piedestal det egentliga föremålet för grannens ögon och
tecken.
</p>

<p>
Armand fann sig följaktligen befogad att äfven skänka
piedestalen sin uppmärksamhet. Oaktadt mörkret gick detta
<a id="page-294" class="pagenum" title="294"></a>
någorlunda för sig, emedan det just var på dennas ena sida
som strålen af grannens lykta föll.
</p>

<p>
Hvad som då, till att börja med, något öfverraskade
vår hjelte, var att han vid foten af piedestalen trodde sig
upptäcka en alltför utstående och spetsig sockel, hvilken han
förut aldrig hade förmärkt. Men hans öfverraskning blef
ännu större, när han såg denna sockel röra sig, draga sig
inåt och försvinna.
</p>

<p>
Knappast hade han börjat reflektera öfver detta besynnerliga
förhållande, förrän det tycktes honom att äfven
piedestalens fris fått en ganska oproportionerlig tillökning af
ungefär ett qvarters bredd, men hvilken tillökning lika hastigt
försvann som den kommit.
</p>

<p>
Men hur hastigt den än försvann, hade dock Armand
funnit dess omritning väl mycket likna ett menniskohufvuds,
och denna upptäckt kom honom på den tanken, att sockeln,
som han nyss sett, möjligen kunde hafva varit en menniskofot.
</p>

<p>
Det var således en menniska, som gömde sig bakom
piedestalen, ty, såsom vi kanske minnas, trodde icke Armand
mycket på spöken.
</p>

<p>
Men en menniska, som på detta sätt gömmer sig, är
en misstänkt person, och misstanken förminskades ej genom
det hemliga förstånd, som tycktes råda emellan stället, der
denne dolde sig, och fönstret, hvaruti prestens hufvud syntes.
</p>

<p>
Armand, ehuru han de tvänne sednaste dagarne haft
mycket annat att tänka på, hade likväl icke glömt uppträdet
på Vendôme-platsen, der han sett sin granne i sällskap med
en ficktjuf. Han hyste följaktligen icke den bästa tanke
om denne granne, och säkert är att han icke skulle hafva
låtit bigta sig af en sådan prest.
</p>

<p>
Vår hjelte, lika litet fruktande menniskor som gastar,
tänkte först raka vägen närma sig ifrågavarande piedestal, för
att taga den misstänkte personen närmare i ögonsigte och
sedan handla allt efter omständigheterna; men som han vid
mera eftersinnande fann piedestalen vara så bred att till
och med tre personer kunde dölja sig bakom den, beslöt
han välja en väg, som mindre rakt, men mera säkert ledde
till målet.
</p>

<p>
Han lemnade porten, men i stället för att genom den
gå in i trädgården, smög han, tyst och smidigt som en katt,
nära utefter planket och kom på detta sätt till en annan
<a id="page-295" class="pagenum" title="295"></a>
sida af samma trädgård och hvilken sida, gemensamt med
planket kring en annan täppa, bildade ett slags gränd, mycket
smal och nästan otillgänglig i följd af en mängd grus och
stenar, som der blifvit nedvräkta.
</p>

<p>
Vid denna sida böjde sig Armand ned och petade åt
hvar sin sida några plankor, hvarvid uppkom ett hål så
stort, att en menniska med hans proportionerliga växt derigenom
kunde krypa in i trädgården.
</p>

<p>
Det var ej första gången Armand begagnat sig af denna
hemliga ingång, ty genom den brukade han draga in de
kistor med vapen och ammunition, hvilka den revolutionära
propagandan tid efter annan skickat att af honom förvaras.
</p>

<p>
Dessutom voro två utgångar nödvändiga för en sådan
fästning, och Armand var en för klok kommendant för att
uraktlåta något, som vore förenligt med den yttersta försigtighet.
</p>

<p>
Det dröjde icke många sekunder, förr än Armand befann
sig inom trädgårdsplanket. Derefter, och sedan han lika
varsamt skjutit tillbaka de begge plankorna så att den hemliga
ingången doldes, böjde han sig ånyo ned till marken
både på händer och fötter.
</p>

<p>
I denna föga menskliga ställning började han med fortfarande
försigtighet skrida utefter en krusbärshäck, som utsträckte
sig emellan planket och den gångstig, på hvilken
piedestalen stod.
</p>

<p>
Lyckligt anländ till sjelfva spökhuset, aktade han sig
dock för att söka den rätta ingången, utan valde i stället
den motsatta sidan deraf. På denna sida var hans kammarfönster
beläget. Fönstret var upplyst af det ljus, som stod
på bordet inne i samma kammare. Att slå sönder en ruta,
sticka in armen och öppna fönstret samt derefter kasta sig
sjelf in rummet, var för Armand ett ögonblicks verk.
</p>

<p>
Väl inkommen, släckte han genast ljuset och smög i
mörkret på tåspetsarne först till det ställe, der han hade
sina skarpladdade terzeroler, och sedan till dörren, hvarinvid
stod en tung rostad sabel, hvars handterande alltid utgjort
ett angenämt tidsfördrif för Hvita Björnens lärjunge.
</p>

<p>
Försedd med dessa vapen och följaktligen vid bättre
lynne, närmade han sig ånyo fönstret, hvars innanluckor
han tillstängde.
</p>

<p>
Derefter skred han ånyo till dörren och stannade der
lyssnande.
</p>

<p>
<a id="page-296" class="pagenum" title="296"></a>
Ingenting ovanligt hördes utifrån.
</p>

<p>
Armand hade likväl väntat sig någon följd af den sönderslagna
fönsterrutan. Men som allt förblef tyst, öppnade
han kammardörren, gick ut i den trånga förstugan, hvars
väggar han med spetsen af sin dragna sabel noga undersökte.
</p>

<p>
Ingenting hindrade honom från att komma till sjelfva
porten. Stannande innanför tröskeln dertill, kastade han en
spejande blick ut i trädgården.
</p>

<p>
Som han nu befann sig på andra sidan af piedestalen,
blef det honom lätt att upptäcka icke blott en, utan tvänne
karlar, som nedhukat sig invid piedestalen och voro orörlige
på sin plats.
</p>

<p>
Afståndet emellan dem och honom kunde vara ungefär
tio till tolf alnar.
</p>

<p>
“Messieurs!“ ropade Armand till dem; “hvem söken I?“
</p>

<p>
Vid första ljudet af hans röst uppreste sig de begge
karlarne hastigt och på en gång, liksom träffade af en elektrisk
stöt, och visade sig nu i sin fulla längd.
</p>

<p>
“Jag får förbereda er på“, fortfor Armand, “att jag
har en pistol i hvardera handen och att jag ger eld på den
förste, som rör sig ur stället ... Derför icke ett enda steg
hvarken framåt eller åt sidan förr än jag ger lof dertill ...
Vidare får jag tillkännagifva, att mina kulor träffa säkert
inom tjugufem alnar, hvilket är ungefär dubbelt så långt
skotthåll som det jag nu har ... Det der är uppriktigt och
rätt fram taladt, skulle jag tro ... Svaren mig derför lika
uppriktigt, hvem söken I?“
</p>

<p>
De begge karlarne lutade sina hufvud tillsammans, liksom
för att rådgöra.
</p>

<p>
“Väderleken tillåter mig ej att vänta längre“, försäkrade
Armand, “och dessutom är det tröttsamt, att stå så
här länge och sigta. Derför hastigt och lustigt fram med
svaret!“
</p>

<p>
Intet svar följde, detta oaktadt.
</p>

<p>
“I ären mållöse, liksom hade mina kulor redan förseglat
era munnar“, återtog vår hjelte; “om detta varit min
afsigt, hade redan hvar och en af er haft sin kula i hjertat
... Men oroen er icke för det ... jag sigtar icke på bröstet,
utan endast på magen ... Nödgas jag än en gång vänta
på svaret, trycker jag af, och en kula i magen sätter lif i
den stummaste tunga.“
</p>

<p>
<a id="page-297" class="pagenum" title="297"></a>
“Monsieur!“ svarade ändtligen den ene af de begge
karlarne, “vi begripa ej hur ni kan få det infallet att skjuta
på folk, som icke gjort er något ondt.“
</p>

<p>
“Hvar och en har sitt infall“, svarade Armand; “ert
är att lägga sig i försåt på andras egor för att röfva eller
mörda ... mitt är att skjuta på röfvare och mördare det
första jag kommer öfver dem.“
</p>

<p>
“Men hur kan ni falla på den tanken att vi vilja
mörda och röfva?“ frågade den andre karlen.
</p>

<p>
“Vi voro något trötta och sömnige och gingo blott in
för att sofva“, tillade den förste.
</p>

<p>
“Sofva på våta marken?“ frågade Armand; “det är
icke möjligt att så hyggligt folk som ni behöfver underkasta
sig en dylik olägenhet, helst när I, såsom jag har skäl att
förmoda, hafven en vän så nära, han nämligen som bor i
huset här bredvid och den jag nyss såg ligga i fönstret ...
Om jag icke bedrog mig, så gaf han er till och med tecken,
men om det var för att be er komma upp till honom eller
ligga qvar här, kan jag ej så noga bestämma ... Bad han
er om det sednare, så var det oförlåtligt af en kristen och
allra mest af en person, som bär den svarta långrocken.“
</p>

<p>
“Vi förstå ej hvad ni menar med allt detta, monsieur“,
försäkrade den förste karlen.
</p>

<p>
“Vi känna hvarken er eller er granne“, bedyrade den
andre, “men hvad vi känna är att ni fullkomligt misstagit
er på våra personer och att ni kan komma att stå till ansvar
för det ni hotat oss med vapen i hand.“
</p>

<p>
“Var derför så god och låt oss gå i fred, så framt ni
ej vill att vi med våra rop skola tillkalla folk till vår
hjelp“, sade den förste, “ty jag tror ej ni har rättighet att
så behandla oss som ni nu gör.“
</p>

<p>
“Jag håller hundra mot ett att I ej skolen öppna era
munnar för att tillkalla främmande folk“, yttrade Armand;
“och jag håller tusen mot ett, att hvardera af er har på
sig en knif nog skarpslipad för att kunna skära halsen af
en arm satan, som sofver i sin säng.“
</p>

<p>
“Ni skall stå till rätta för en sådan grof beskyllning“,
sade den ene.
</p>

<p>
“Så ropen då, skriken så mycket era halsar förmå!“
uppmanade Armand, “ty det är min fasta föresats att icke
släppa er utom trädgården förrän jag allra minst pryglat
<a id="page-298" class="pagenum" title="298"></a>
er efter bästa förmåga ... ropen derför och skriken, medan
I ännu hafven tid dertill.“
</p>

<p>
De begge karlarne stodo tysta liksom stenen, mot hvilken
de stödde sig.
</p>

<p>
“Jag visste nog att ni icke skulle taga ned himmelen
med era rop“, sade Armand. “Nu lyster mig se hurudana
vapen sådana hjeltar som ni bruka bära.“
</p>

<p>
Efter dessa ord marscherade han rakt på de begge
karlarne med fasta steg och uppmärksamma blickar både
framför och omkring sig samt med sabeln i högra handen
och en framsträckt terzerol i den venstra.
</p>

<p>
Men innan han hunnit halfva vägen, tyckte han sig
höra ett prassel från ena sidan af trädgården, hvilket föranlät
honom att stanna lyssnande.
</p>

<p>
“Hvad förehafves här? hvad i himlens namn står på?“
frågade en karlröst från samma sida.
</p>

<p>
Armand vände ansigtet åt det håll, hvarifrån rösten
kom, hvilket tillfälle de begge karlarne begagnade för att
lemna sin plats och taga till fötterna.
</p>

<p>
Armand ämnade, oaktadt mörkret, förfölja de flyende,
men kände sig hejdad af någon, som fattade honom i högra
armen.
</p>

<p>
“Hvad är det frågan om? hvarför är ni beväpnad?“
frågade samma röst.
</p>

<p>
Armand igenkände i den person, som hejdat honom,
sin granne, presten.
</p>

<p>
“Hvarför hindrar ni mig från att gripa de begge missdådarne?“
frågade Armand.
</p>

<p>
“Hvilka missdådare?“ frågade presten.
</p>

<p>
“De som nyss lågo gömde här och som begagnade er
mellankomst för att springa sin väg.“
</p>

<p>
“Det var då missdådare i er trädgård“, sade presten;
“det var en annan sak ... låtom oss då skynda efter dem.“
</p>

<p>
Dervid släppte han Armands arm. Den unge mannen
hastade till trädgårdsporten, men kunde icke upptäcka dem
han sökte. Deremot hörde han steg af springande, som allt
mera aflägsnade sig.
</p>

<p>
Armand vände sig om och mötte presten, som hade
följt honom.
</p>

<p>
“Jag låg i mitt fönster“, sade denne, “då jag oförmodadt
hörde en häftigare ordvexling i er trädgård ... detta
<a id="page-299" class="pagenum" title="299"></a>
föranlät mig att springa ned ... Hvad var det väl för folk
som var här?“
</p>

<p>
“Ni skulle således icke känna dem?“ frågade Armand,
närmande sig grannen.
</p>

<p>
“Det är svårt att i mörkret från mitt fönster kunna
igenkänna folk, som uppehåller sig i trädgården, och ännu
svårare hade detta varit, ifall de, med hvilka ni nyss ordvexlade,
voro förbrytare, såsom ni påstår.“
</p>

<p>
“Hur då?“
</p>

<p>
“Emedan folk af mitt stånd endast hafva umgänge med
sådana slags brottslingar, som vi uti fängelserna en och
annan gång nödgas bereda till döden.“
</p>

<p>
“Jaså, blott i fängelserna ... icke annorstädes? ... icke
på Vendôme-platsen till exempel?“ frågade Armand.
</p>

<p>
“Vendôme-platsen? ... jag förstår icke hvad ni menar.“
</p>

<p>
“Jag menar att jag härom aftonen mötte er på Vendôme-platsen.“
</p>

<p>
“Det är väl möjligt att jag kunnat vara på Vendôme-platsen;
men hvad har det att göra med denna sak?“
</p>

<p>
“Jo, ganska mycket, efter som jag då såg er i sällskap
med en person, som några minuter förut hade sökt stjäla ur
min ficka.“
</p>

<p>
“Det var besynnerligt, ehuru visst icke omöjligt ...
Jag besöker ofta Vendôme-platsen, emedan jag har bekanta,
som bo dervid ... Det är mycket möjligt att jag under mina
promenader dit eller till andra platser möter folk, som icke
hafva den allra bästa konduit ... men vet ni då ej att en
prest måste komma i beröring med allt slags folk? ... tror
ni väl att det blott är änglar som nalkas hans bigtstol?“
</p>

<p>
“Ficktjufven var då ett af era skriftebarn, värdaste
fader?“
</p>

<p>
“Men, min son, om ni verkligen visste att det var en
ficktjuf ni såg i mitt sällskap, hvarför antastade ni ej
honom? ... hvarför angaf ni honom ej för närmaste polissergeant?
... Ni såg mig i ett så farligt sällskap, utan att
varna mig ... Tror ni då att en ficktjuf har mera aktning
för prestens fickor än för andras? ... Om jag vid detta tillfälle
blifvit bestulen, hvem skulle jag i andra rummet haft
att tacka för det?“
</p>

<p>
Armand teg något förlägen, ty, såsom läsaren kanske
erinrar sig, hade vår hjelte sina giltiga skäl hvarför han
på Vendôme-platsen icke vågade antasta ficktjufven.
</p>

<p>
<a id="page-300" class="pagenum" title="300"></a>
“Antingen har ni fullkomligt misstagit er på person
eller också yrar ni, min son“, återtog presten, “ty, vid gud,
jag annars begriper, hur ni kunnat falla på den tanken, att
jag ligger i samråd med ficktjufvar och dylika figurer.“
</p>

<p>
“Men hvad betydde dessa tecken jag såg er från ert
fönster gifva de begge skälmarne, hvilka nyss sprungo härifrån?“
frågade Armand.
</p>

<p>
“Ni vet icke hvad ni säger, unge man! ... har jag gifvit
dem tecken?“
</p>

<p>
“Jag såg det från min port och jag såg det tydligt, ty
lyktan var blott en aln från ert hufvud.“
</p>

<p>
“Ni är från era sinnen ... jag såg visserligen folk i
trädgården och stack ut mitt hufvud för att kunna se om
det var desamme som ...“
</p>

<p>
“Hvilka desamme?“
</p>

<p>
“Desamme som jag så många nätter förut sett i er
trädgård.“
</p>

<p>
“Hvad! ni har förut sett skälmar i min trädgård!“
</p>

<p>
“Jag vet ej om era vänner förtjena denna fula benämning.“
</p>

<p>
“Mina vänner, säger ni?“
</p>

<p>
“Ja visst, de måtte väl vara era vänner, eftersom jag
alltid sett er så vänligt emottaga dem.“
</p>

<p>
Armand studsade.
</p>

<p>
“I början föreföll det mig mycket besynnerligt att de
alltid kommo nattetid“, fortfor presten, “men, tänkte jag
sedan, den unge mannen har göromål ute om dagarne och
följaktligen blott tid att om nätterna emottaga besök. Att
de voro era vänner trodde jag så mycket mer, som jag ofta
sett dem föra med sig kistor och koffertar, och dessa, efter
hvad jag på afstånd trodde mig finna, ganska välförsedda
och tunga ... Tjufvar bruka, såsom ni nog hört omtalas,
snarare föra från än till hus ... Det kunde följaktligen icke
vara dylikt folk.“
</p>

<p>
Armand kände ångestsvetten i sin panna.
</p>

<p>
Det var då någon som bespejade honom om nätterna
och som misstänkte honom, ja kanske redan upptäckt hvad
ingen oinvigd borde upptäcka.
</p>

<p>
“Såsom det anstår en god medborgare och vän af ordningen“,
fullföljde presten, “tänkte jag först yppa dessa
nattliga sammankomster för vederbörande polis-kommissarie,
men jag afstod snart från denna tanke, ty en prest har
<a id="page-301" class="pagenum" title="301"></a>
icke att göra med andra hemligheter än dem man anförtror
honom ... Också lägger jag mig aldrig i andras angelägenheter.“
</p>

<p>
“De personer ni nattetid sett hos mig“, tog ändtligen
Armand till ordet, “äro arbetare utan arbete, liksom jag
sjelf ... Vi sammanträda för att gemensamt öfverlägga om
medlen för att afhjelpa våra bekymmer för framtiden ...
De kistor, ni sett dem medföra, innehålla deras verktyg ...
Hos mig skulle derför polis-kommissarien hafva gjort en
ringa fångst.“
</p>

<p>
“Derom är jag också öfvertygad“, medgaf presten med
mycken saktmodighet.
</p>

<p>
“Men jag vet ej om förhållandet blefve detsamma, i
fall polis-kommissarien skulle göra er ett nattligt besök“,
yttrade Armand, som erinrade sig skuggorna af de många
hufvud han sett på grannens fönstergardin.
</p>

<p>
“Ni menar att äfven jag har sammanträden hemma
hos mig“, svarade presten; “jag har lika litet skäl som ni
att bestrida detta påstående ... Nämn mig den samhällsklass
som icke nu för tiden konspirerar ... Presterskapet har icke
heller skördat några gyllene frukter af Juli-revolutionen ...
vi hafva nog våra bekymmer vi också ... Men våra bekymmer
röra icke allenast vår egen framtid, utan hela menniskoslägtets
... Men det är sent, det är tid på att vi gå in
hvar och en till sig ... Det fägnar mig emellertid att hafva
gjort er bekantskap, om jag också icke kan berömma er för
öfverdrifven artighet ... Gud vare med er, min son!“
</p>

<p>
Presten gjorde några korstecken och höjde välsignande
sina armar, hvarefter han med långsamma, men fasta steg
aflägsnade sig ur trädgården.
</p>

<p>
Armand följde den bortgående med ögonen så länge
han kunde se honom, och lyssnade till hans steg så länge
han kunde höra dem.
</p>

<p>
Derefter lemnade han sjelf trädgården och gick in i sin
kammare, hvälfvande i sitt hufvud många oroliga tankar.
</p>

<p>
Snart försvann minnet både af Denise och de begge
karlarne, lemnande hela rummet åt tanken på den besynnerlige
grannen och den nya fara, som hotade honom från
detta håll.
</p>

<div class="chapter">

<h3 class="chapter" id="subchap-0-2-20">
<a id="page-302" class="pagenum" title="302"></a>
<span class="firstline">Tjugonde kapitlet.</span><br />
Dim-figurer.
</h3>

</div>

<p class="first">
<span class="firstchar">D</span><span class="postfirstchar">en</span> följande dagen, som uppgick öfver Paris, var en af
dessa om vintern icke sällsynta dagar, då man tror sig kafva
i molnen och då polisen utställer poster vid kajerna för att
hindra folk från att klifva ned i Seinen.
</p>

<p>
En för blicken ogenomtränglig dimma omhöljde den stora
staden. Man såg knappast handen för ögonen, än mindre
hvart man gick eller hvar man stod. Också går ingen ut
sådana dagar som ej är rent af tvungen dertill.
</p>

<p>
Parisarne frukta icke för krutrök och drufhagel, men
desto mera för dimma och regn.
</p>

<p>
Om Ludvig XVI, Carl X och Ludvig Filip lika säkert
rådt om Herrans väder, som de trodde sig rå om Herran
sjelf, så hade de utan tvifvel i godan ro ända till sin död
suttit qvar på sina troner. Det är nästan omöjligt att vara
entusiast midt i floder af regn eller att sjunga marseljäsen,
när dimman qväfver andedrägten.
</p>

<p>
Det är icke lätt att i en sådan dimma leta sig fram i
den parisiska labyrinten.
</p>

<p>
Armand Cambon, som hade stora skäl för sin utevaro
denna dag, visste väl att han befann sig inom Faubourg
S:t-Germain, men deremot icke namnet på den gata, utefter
hvars murar han trefvade, ungefär klockan tio på förmiddagen.
</p>

<p>
Uti Faubourg S:t-Germain, belägen söder om Seinen,
bo för det mesta gamla adliga familjer af den allra hvitaste
legitimitet.
</p>

<p>
De hafva stora vackra palatser med tjocka murar och
starka ekportar, som tillbommas inifrån så ofta vinden medför
något hotfullt sorl från den norra stranden.
</p>

<p>
De gamle hertigar och markiser, hertiginnor och markisinnor
söka trösta sig öfver förlusten af sina privilegier
genom den blinda dyrkan de egna sina fördomar. De äro
gudfruktige ända derhän att de om helgdagarne ligga på
knä innanför kyrkdörrarne, insamlande kollekter för kyrkornas
räkning. Men väl komne utom kyrkporten, skåda de
<a id="page-303" class="pagenum" title="303"></a>
med blandade känslor af förakt och harm ned på de lägre
folkklasserna, icke glömmande att år funnits, då “packet“
frossat af “ädla“ fäders blod, men deremot förgätande att
sekler funnits, under hvilka “packet“ offrat de “ädle“ sin
svett, sitt blod, sina tårar.
</p>

<p>
De hafva madonnans bild på sina sidentapeter och
Henrik V:s porträtt i de gyllene psalmböckerna.
</p>

<p>
De drömma ännu om det förlorade paradis, hvars förbjudna
frukter de ensamt fingo smaka och då ingen bestred
dem herraväldet öfver djuren, hvaruti inbegrepos snart sagdt
alla, som icke hade tillträde till hofvet eller deras salonger.
</p>

<p>
Osäkert torde vara om de någonsin gått så långt i ortodoxien,
att de, liksom andra dödlige, härledde sig från
Adam och Eva, dessa tvänne beskedliga landtbor med sina
enkla naturseder och sin ännu enklare toalett.
</p>

<p>
Allt sedan Carl X:s flykt och under Ludvig Filips hela
styrelse-tid ha de lefvat skilda från det öfriga samhällslifvet.
De strålande Tuilerierna voro dem en icke mindre styggelse
än de mörka gränderna i S:t-Antoine.
</p>

<p>
Juli-konungen var i deras ögon ingenting annat än en
tempelrånare, som störtat deras altaren i gruset, och under
sina fötter trampat den afgud de dyrkat.
</p>

<p>
Derför aktade de sig för att med sin närvaro illustrera
hans salonger, hvilka i stället fyldes af den aristokrati,
som visst icke är en bit bättre än den gamla, nämligen
penningens.
</p>

<p>
Med ett ord, hvad Kina var för den öfriga verlden
var S:t-Germain för Paris. Det var ett slags eremit-lif
emellan trymåer och kristaller, ett slags biblisk sorg med
silkessammet i stället för säckväf.
</p>

<p>
Den 24 Februari 1848 logo de rätt hjertligt och, såsom
det allmänt påstås, för första gången på aderton långa
år. De sågo nämligen i Ludvig Filips fall den eviga rättvisans
straffande hand.
</p>

<p>
Visserligen hade de hellre sett om den straffande handen
burit den hvita glacé-handsken à la Henrik V i stället
för den trefärgade à la Lamartine, men de medgifva dock
att den röda vanten à la Ledru Rollin varit vida värre.
</p>

<p>
Det ena medgifvandet föder det andra.
</p>

<p>
De röstade på Napoleon till president, ty de sågo i
hans president-stol endast en piedestal färdig att emottaga
deras afgud från Wiesbaden, och småningom började de
<a id="page-304" class="pagenum" title="304"></a>
titta fram ur sina ekportar, ty luften, förut förpestad af
Juli-konungens spioner, föreföll dem nu något klarare och
friskare.
</p>

<p>
Författaren till denna berättelse har vid många tillfällen
haft lyckan att se flere af dessa gamla familjer än i
domstolarnes sessions-rum, der de flitigt inställa sig hvarje
gång Berryer, den store tröstaren för en stor förlorad sak,
försvarar någon klient, och än på soiréerna och balerna i
Elysée Nationale hos republikens president, dem de bevista
för att genom sin närvaro uppmuntra monseigneur till vidare
fortgång på den reaktionära banan.
</p>

<p>
De dansa polka och masurka ypperligt, hvilket bevisar,
att de ändock i något hänseende följt med sin tid. Hädanefter
liksom förr skola de utgöra bal-salongernas förnämsta
prydnad.
</p>

<p>
Under tiden få de intrigera och dyrka i fred, hvilket
de icke fingo under Ludvig Filips regering, emedan republiken
är för ädel för att harmas öfver deras menlösa altaren
och för stark för att frukta deras ännu menlösare afgud.
</p>

<p>
Ifrån det ögonblick de upphörde att vara martyrer,
hafva de förlorat all förmåga att vara farliga och skola
slutligen, för att icke alldeles sjunka i glömskans djup, nödgas
fly till och hylla republiken, hur mycket de än hata
republikanerne.
</p>

<p>
Vi lemnade vår hjelte på en gata, hvars namn han
för dimmans skull icke kunde läsa på husknutarne, och icke
heller mötte han någon som kunde upplysa honom derom.
</p>

<p>
Slutligen stötte han näsan mot ett hästhufvud och kände
i detsamma någon trampa honom på foten.
</p>

<p>
“Pardon, monsieur!“ ropade en röst, hvilket bevisade
att det ej var en hästfot som trampat honom.
</p>

<p>
“Pardon! är det icke monsieur Albert?“ frågade Armand,
som kände igen rösten.
</p>

<p>
Albert, som var mekanisk arbetare samt stor beundrare
af Ledru Rollin och Louis Blanc, blef ledamot af provisoriska
regeringen efter Februari-revolutionen och deporterad
efter Juni-upproret.
</p>

<p>
“Hvem känner mig under denna himmelska slöja?“
frågade rösten.
</p>

<p>
“Jag, Armand Cambon“, tillkännagaf denne, hvars näsa
i detsamma vidrörde en annans.
</p>

<p>
<a id="page-305" class="pagenum" title="305"></a>
“Ah, verkligen! ... nu ser jag er ändtligen“, yttrade
Albert, tryckande Armands hand.
</p>

<p>
“Var god och säg mig hvar jag är någonstädes“, bad
Armand; “jag har gått vilse och vet ej om det är andra
eller tredje gatan från Seinen som jag nu är på.“
</p>

<p>
“Det är den tredje.“
</p>

<p>
“Således rue de l’Université?“
</p>

<p>
“Ja visst.“
</p>

<p>
“Och ni är säker på det, monsieur?“
</p>

<p>
“Måtte väl det, efter min kusk stannat utanför detta
hus, som jag nu måste upp uti.“
</p>

<p>
“Hvilket nummer har detta hus?“
</p>

<p>
“Åttiotvå.“
</p>

<p>
“Verkligen? ... då har jag icke gått så vilse som jag
trodde ... Men är det ej i åttiotvå som monsieur Lamartine
bor?“
</p>

<p>
“Jo, det är just honom jag ämnar besöka.“
</p>

<p>
“Ni hos Lamartine?“ frågade Armand, något förundrad.
</p>

<p>
“Nå, än sedan?“
</p>

<p>
“Lamartine är en stor författare och en ädel man;
men är han icke legitimist?“
</p>

<p>
“Bah! Lamartine är icke mera legitimist än ni och jag.“
</p>

<p>
“Men så tros det ändå.“
</p>

<p>
Före Februari 1848 ansågs allmänt Lamartine, hvilkens
arbeten och personlighet alltid varit lika högt värderade,
tillhöra det legitimistiska partiet, i hvars högqvarter
han också bodde, och säkert fanns det ingen som ansåg honom
vara republikan.
</p>

<p>
“Lamartine är född legitimist och måhända uppfostrad
för att bli ett helgon à la Berryer“, svarade Albert; “men
Lamartine är för stort snille och för mycket fransman för
att offra på absolutismens altare ... Medborgarkronan är
vackrare än helgon-glorian, åtminstone på denna sidan grafven.“
</p>

<p>
“Men ...“
</p>

<p>
“Men ni undrar kanske hvad jag har att göra hos
Lamartine?“
</p>

<p>
“Hvarför icke?“
</p>

<p>
“Vi hafva hört, att Lamartine ämnar deltaga i den
reform-bankett, som oppositionen med Odillon Barrot i spetsen
skall tillställa i början af snart instundande år“, upplyste
<a id="page-306" class="pagenum" title="306"></a>
Albert, “och det är för att höra om detta rykte eger grund
som monsieur Ledru Rollin skickat mig till honom.“
</p>

<p>
“Jag gör då orätt i att uppehålla er längre ... Men det
var sannt: ett ord i förtroende, monsieur Albert!“
</p>

<p>
“Hvad har ni att säga?“
</p>

<p>
“Men låt oss hviska.“
</p>

<p>
“Godt! ... här är mitt öra ... lägg dit hela ert hjerta.“
</p>

<p>
“Det går icke an att skicka mig något mera om nätterna“,
hviskade Armand.
</p>

<p>
“Hvarför ej det?“ hviskade Albert.
</p>

<p>
“Jag fruktar att man är vår hemlighet på spåren.“
</p>

<p>
“Morbleu!“
</p>

<p>
“Eller, rättare sagdt, att man misstänker oss för något
hemligt.“
</p>

<p>
“Hvilket kommer på ett ut ... Men hur vet ni ...“
</p>

<p>
“Jag har nu icke tid att förklara mig närmare ...
emellertid är det bäst att vara försigtig.“
</p>

<p>
“Utan tvifvel ... Men hvad bör man göra?“
</p>

<p>
“Byta om rustkammare.“
</p>

<p>
“Kanhända.“
</p>

<p>
“Träffar ni monsieur Ledru Rollin i dag före mig, så
var god och säg honom det.“
</p>

<p>
“Det förstås ... Men hur var det, skulle ni icke resa?“
</p>

<p>
“Jo, i morgon.“
</p>

<p>
“Och lokalen?“
</p>

<p>
“Står för min räkning.“
</p>

<p>
“Och nycklarne?“
</p>

<p>
“Lemnar jag åt er.“
</p>

<p>
“Godt! ... har ni något vidare att säga mig?“
</p>

<p>
“Nej.“
</p>

<p>
“Så farväl då!“
</p>

<p>
“Er tjenare! ... lycka till, monsieur Albert!“
</p>

<p>
De begge samtalande togo hvar sitt steg tillbaka och
försvunno med detsamma ur hvarandras åsyn.
</p>

<p>
Armand fortsatte sin väg, följande södra trottoaren tilldess
han hunnit närmaste hörn, då han vek af åt venster
in på en annan gata. På denna hade han icke tagit många
steg förrän han våldsamt stötte mot en annan dim-figur.
Men både han och den han stötte emot glömde att bedja
hvarandra om förlåtelse.
</p>

<p>
Den sednare var svart från hufvud till fot, och Armand
igenkände i honom sin granne.
</p>

<p>
<a id="page-307" class="pagenum" title="307"></a>
“God morgon!“ helsade ändtligen denne med ett vänligt
grin.
</p>

<p>
Armand besvarade helsningen, men icke alldeles så
vänligt.
</p>

<p>
“Ett hiskligt väder!“ yttrade presten.
</p>

<p>
“Och likväl ute?“ yttrade arbetaren.
</p>

<p>
“Presten och läkaren äro ute i alla väder, min son.“
</p>

<p>
“Dock äro de ej de ende, som ni ser“, tillade Armand.
</p>

<p>
“Jag ser att icke heller ni bäfvar för dimman“, sade
presten.
</p>

<p>
“Jag försäkrar er att jag icke bäfvar för något.“
</p>

<p>
“Det bevisar godt samvete.“
</p>

<p>
“Icke alltid ... det finns nog onda samveten som icke
heller bäfva för något.“
</p>

<p>
“En dylik tro har religionen icke ingifvit er, min son.“
</p>

<p>
“Icke religionen, men vissa af dess prester.“
</p>

<p>
“Jaså ... farväl, min son!“
</p>

<p>
“Farväl, min far!“
</p>

<p>
Derefter aflägsnade sig Armand, fortsättande sin väg.
Men hastigt föll det honom något in, och han stannade, vändande
sig om.
</p>

<p>
Då tyckte han sig märka att konturerna af en mörk
kropp uppenbarade sig genom den tjocka, men likväl ljusa
dimman och att dessa konturer allt mera närmade sig, utan
att Armand kunde höra några steg. Han tog derför sitt
parti och gick rakt på skuggan.
</p>

<p>
Hastigt och med ett rop af öfverraskning stötte han
ånyo på sin granne, hvilken syntes ännu mera öfverraskad
af detta nya möte.
</p>

<p>
“Ah, ni följer mina steg, vördade fader!“ ropade
Armand.
</p>

<p>
“Ja, jag glömde tacka er för i natt“, förklarade presten.
</p>

<p>
“Hå! ... tack sjelf!“
</p>

<p>
“Jag förmodar att ni njutit en ostörd hvila?“ yttrade
den förre.
</p>

<p>
“Nej, jag har icke sofvit alls ... jag har haft sammankomst
i natt igen“, erkände Armand.
</p>

<p>
“Ni har en lycklig natur, min son ... ni sofver aldrig
och blir ändå aldrig sömnig.“
</p>

<p>
“Aldrig“, svarade Armand: “jag har en beundransvärd
förmåga att hålla mig vaken ... lägg det väl på minnet, i
fall ni skulle tvifla på min vaksamhet.“
</p>

<p>
<a id="page-308" class="pagenum" title="308"></a>
“Ni är mycket förekommande, min son.“
</p>

<p>
“Men tål icke att någon följer mig i hälarne“, svarade
Armand.
</p>

<p>
Den andlige bevärdigade denna anmärkning med ett
ömkansfullt löje.
</p>

<p>
Armand log på sitt sätt, men tog derefter ut stegen och
skildes för andra gången från sin granne. Han stannade
ej förrän han kommit framför porten till ett större hus vid
samma gata. Han vidrörde en klocksträng, hvarefter porten
öppnades.
</p>

<p>
“Markisinnan d’Estelle bebor ju detta hus?“ frågade
han portvaktaren, hvilken var honom till mötes i den höghvälfda
portgången.
</p>

<p>
“Ja ... men hvad vill ni för godt?“ var den trumpna
fråga, hvarmed portvaktaren besvarade hans.
</p>

<p>
Armand eller, egentligen taladt, hans blus hade otur
hos alla förnäma portvaktare.
</p>

<p>
“Och hon bebor naturligtvis första våningen?“ fortfor
Armand.
</p>

<p>
“Ja ... Men hvad vill ni? hvem är ni? jag känner er
inte“, fortfor portvaktaren.
</p>

<p>
Vår hjelte hade visserligen en gång förut varit i detta
hus, men då hade han kommit och gått trädgårdsvägen samt
följaktligen icke haft tillfälle att göra portvaktarens bekantskap.
</p>

<p>
“Hvad är det egentligen fråga om?“ envisades husets
nitiske tjenare.
</p>

<p>
“Ingenting, min vän!“ svarade Armand lakoniskt och
hastade uppför den breda ljusa trappan, som ledde till första
våningen.
</p>

<p>
Portvaktaren, särskildt förargad öfver att kallas “min vän“
af en varelse i rödrutig blus, rusade efter den uppspringande,
men stannade midt i trappan, när han såg Armand från öfra
sidan knyta näfven emot honom. Han kände af erfarenhet
att bluser, af hvad färg de vara må, lika ofta tala med knytnäfven
som med munnen, och som portvaktarens styrka förnämligast
låg i den sednare, så vände han tillbaka, förmodligen
för att rådgöra med sin hustru om huru man borde
behandla en “min vän“, som knyter näfven mot en markisinnas
portvaktare.
</p>

<p>
Armand ringde på dörren deruppe, och denna öppnades
af en betjent i rikt livré.
</p>

<p>
<a id="page-309" class="pagenum" title="309"></a>
“Var god och underrätta markisinnan att Armand Cambon
anhåller att få tala med henne“, var det enkla sätt,
hvarpå Armand introducerade sig hos en markisinnas betjent.
</p>

<p>
Betjenter hafva tvänne olika mått, hvarmed de mäta
olika slags folk. De sämre mäta de från hjessan till fotabjellet
och de bättre från byxfickan till högra handens fingerspetsar.
Det var klart att vår hjelte skulle mätas med
förstnämnda mått, emedan det icke finns någon byxficka på
bluser och följaktligen ingen börs i den.
</p>

<p>
“Hvad har ni med mitt hår och mina skor att göra?“
frågade Armand, som icke tyckte om mått-tagningen; “jag
har hvarken bedt er frisera det förra eller borsta de sednare.“
</p>

<p>
“Hvem är ni?“ frågade betjenten, temligen förbluffad.
</p>

<p>
“Hvem jag är? ... jo, jag är den som skall tala med
markisinnan“, svarade Armand, trängande sig in i tamburen.
</p>

<p>
Armand Cambon hade ett sätt att umgås med betjenter
och portvaktare, så att man kunde anse honom tillhöra den
riktigt fashionabla verlden.
</p>

<p>
Också trodde markisinnans betjent, som aldrig drömt om
så mycken djerfhet hos en blus, helt säkert att han hade
framför sig någon förklädd prins, emedan han med den djupaste
bugning aflägsnade sig ur tamburen, för att anmäla
den uppvaktande.
</p>

<p>
Efter någon stund utkom han, uppslog begge dörrarne
till salen, hvilket borde hafva smickrat vår hjeltes fåfänga,
eftersom det blott är för storfolk man uppslår två dörrar
på en gång, och bad monsieur vara så gunstig och stiga in.
</p>

<p>
Armand befann sig i en större salong, prydd med byster
af de gamla goda tidernas regenter, statsmän och krigare.
Och hvarför skulle man ej i de skönas salonger finna bilderna
af dem, som kanske tillbragt största delen af sin tid i
de skönas sängkammare?
</p>

<p>
Bland figurerna igenkände Armand en, som han visserligen
ansåg vara lefvande, men hvilken var nästan lika orörlig
och hvit i ansigtet som marmorbysterna. Det var Denise,
markisinnans kammarjungfru.
</p>

<p>
“Jag skall föra in monsieur“, sade hon med darrande
röst till betjenten.
</p>

<p>
Denne aflägsnade sig, efter att förut hafva gifvit den
förklädde prinsen en lika ödmjuk som ångerfull blick. När
han försvunnit, störtade kammarjungfrun fram till Armand,
yttrande med halfqväfd ångestfull stämma:
</p>

<p>
<a id="page-310" class="pagenum" title="310"></a>
“Himmelens gud! hvarför kommer ni hit?“
</p>

<p>
“Jag vill tala med markisinnan.“
</p>

<p>
“Ni kommer för att förråda mig! ... jo, jo, för att förråda
mig!“
</p>

<p>
“Det har jag visst icke tänkt på.“
</p>

<p>
“För att omtala att jag besökte er i går, för att omtala
hvad jag i går berättade er.“
</p>

<p>
“Har ni ingenting annat att frukta för, så kan ni vara
lugn, mademoiselle.“
</p>

<p>
“Och jag kan lita på det? ... och ni skall icke göra
mig olycklig?“
</p>

<p>
“Var viss om, att jag icke är så oförsonlig som ni, bästa
Denise.“
</p>

<p>
“Men hvad vill ni då hos markisinnan?“ frågade hon
ännu tviflande, ty hon hade säkerligen ännu icke glömt
opera-biljetten.
</p>

<p>
“Jag har bedt er trygga er vid mitt löfte, emedan jag
ännu aldrig brutit ett sådant“, svarade Armand, som deremot
alls icke tycktes hafva opera-biljetten i minnet.
</p>

<p>
“Så kom då: jag vill föra er in till markisinnan“, sade
Denise; “men jag stannar i rummet utanför och lyssnar på
ert samtal med henne ... Bryter ni ert löfte, låter ni henne
med ett enda ord förstå att det ringaste förhållande varit
rådande oss emellan, lemnar jag på ögonblicket detta hus för
att kasta mig i Seinen.“
</p>

<p>
“Seinen skall icke hafva mig att tacka för ett så vackert
byte“, förklarade Armand småleende; “men dröj för all
del icke att föra mig till er matmor, den jag, uppriktigt
sagdt, gerna unnade Seinen.“
</p>

<p>
Denise gick före Armand genom några prunkande gemak,
hvarefter hon öppnade en dörr och tillslöt den efter Armand,
som nu befann sig i samma rum, der han förut en gång
varit.
</p>

<p>
Markisinnan, i morgondrägt af ljusgult taft och till hälften
liggande på den lilla soffan, innehade samma retande
ställning som vid förra tillfället. Förmodligen hade detta
sätt att presentera sig, när hon gaf företräde, blifvit en vana
hos den sköna qvinnan. Armand syntes dock lugn, ty vid
detta tillfälle <a id="corr-53"></a>bar han ingen bindel hvarken för kroppens eller
själens ögon.
</p>

<p>
“Ni har önskat tala med mig“, började markisinnan,
utan att likväl denna gång bedja sin gäst sitta.
</p>

<p>
<a id="page-311" class="pagenum" title="311"></a>
“Ja, madame!“
</p>

<p>
“Hvad önskar ni?“
</p>

<p>
“Veta hvarför ni låtit skicka den stackars Simon till
Algeriet.“
</p>

<p>
“Om jag säger er att jag gjort det för att skilja honom
från en trakt, som naturligtvis alltid måste påminna honom
den stora förlust han lidit, så tror ni mig säkert icke“, yttrade
markisinnan, lekande med en hårlock, som ringlat ned
på hennes barm.
</p>

<p>
“Nej, madame“, svarade Armand kallt och utan att beundra
afbrottet emellan den korpsvarta locken och det snöhvita
hyende, hvarpå den fallit.
</p>

<p>
“Men om jag säger, att jag på detta sätt velat befria
mig från ett odjur, som ständigt hotade min personliga säkerhet,
så tror ni mig kanske.“
</p>

<p>
“Visserligen ... men, à propos sättet, hvad betydde den
skrifvelse jag sist hade den äran emottaga från er?“
</p>

<p>
“Det betydde hvad jag då tänkte.“
</p>

<p>
“Och sedan?“
</p>

<p>
“Tänkte jag annorlunda ... Vi fruntimmer äro kända för
vår ombytlighet.“
</p>

<p>
“Men hvarför lät man Simon förstå, att det var efter
hans egen önskan och på min tillrådan man skickade honom
till Alger? ... Ni hör att jag noga känner till allt ... jag
har också i dag tidigt på morgonen besökt det ställe, der
Simon arresterades.“
</p>

<p>
“Jaså, man har sagt det?“
</p>

<p>
“Ja, och jag tror mig äfven ana den rätta orsaken.“
</p>

<p>
“Så mycket bättre.“
</p>

<p>
“För att utan svårighet kunna hos polis-prefekten utfå
ett tillståndsbref för flyttningen till Alger, fordrade kanske
formen, att Simons egen önskan togs till förevändning.“
</p>

<p>
“Det är möjligt att formen fordrade det!“
</p>

<p>
“Vidare befarade man kanske att den fruktade mannen
skulle återkomma, och Simon är verkligen den som icke länge
låter qvarhålla sig på ett och samma ställe ... Hemkommen
skulle han hämnas.“
</p>

<p>
“På mig naturligtvis.“
</p>

<p>
“Nej, på mig, som så förskräckligt hånat honom i hans
olycka.“
</p>

<p>
“Derför är det ju bäst för er att han aldrig återkommer“,
sade markisinnan med isande köld.
</p>

<p>
<a id="page-312" class="pagenum" title="312"></a>
“Ni är en förfärlig qvinna, madame!“
</p>

<p>
“Så tycker man icke i allmänhet, monsieur ... Har ni
något vidare att säga?“
</p>

<p>
“Jag säger att ni måste använda ert inflytande för att
skaffa den arme mannen tillbaka.“
</p>

<p>
“Ni anser mig då ha mycket inflytande?“
</p>

<p>
“Ja, tyvärr ... Det står illa till i det land, der det finnes
något annat inflytande än religionens, moralens och lagarnes
... Jag trodde icke på möjligheten af ett lettre de
cachet i dessa tider, men allt börjar bli möjligt, märker jag
... Men i hvad fall som helst, madame, måste ni skaffa Simon
tillbaka, ty annars ...“
</p>

<p>
“Ty annars börjar ni process emot mig eller sätter mig
i tidningarne?“
</p>

<p>
“Väl möjligt ... men innan jag det gör, vänder jag mig
till hertig de Beaudreuil“, förklarade Armand, fästande en
genomträngande blick på markisinnans ansigte; “jag vill åtminstone
försöka att vinna honom för Simons sak.“
</p>

<p>
Armand yttrade detta icke blott för att hota, utan äfven
för att komma på talet om den förra biljetten, emedan
han ännu hade kammarjungfruns historia i färskt minne.
</p>

<p>
“Ni tror er då stå mycket väl hos hertigen?“ frågade
markisinnan utan synbar förvirring.
</p>

<p>
“Man behöfver icke stå väl hos menniskor för att kunna
inverka på dem“, menade Armand.
</p>

<p>
“Men ni står mer än vanligt illa hos honom, och det
bör ni väl icke undra på.“
</p>

<p>
“Aha, vi äro nu inne på kapitlet om den märkvärdiga
biljetten, som ...“
</p>

<p>
“Som ni tog med er, när ni härom aftonen passerade
min kammarjungfrus kammare.“
</p>

<p>
“Och som hertigen skrifvit till er“, tillade Armand tvärt,
ehuru han undrade hvarför markisinnan nämnde sin kammarjungfrus
kammare.
</p>

<p>
Markisinnan föll i ett högljudt skratt.
</p>

<p>
“Vill ni med detta skratt låta mig förstå att hertigen
icke skrifvit den der biljetten?“
</p>

<p>
“Fråga min kammarjungfru“, svarade hon med fortfarande
munterhet.
</p>

<p>
“Er kammarjungfru? ... hvad skulle väl hon kunna upplysa
i denna sak?“
</p>

<p>
<a id="page-313" class="pagenum" title="313"></a>
“Hvarjehanda i fall hon ville det ... Unge man, det
var mycket nära att ni hade satt en ganska vacker flicka
på Saint-Lazare<a class="fnote" href="#footnote-1" id="fnote-1">[1]</a> ... Men de republikanerne äro nu i stånd
till allt.“
</p>

<p class="footnote">
<a class="footnote" href="#fnote-1" id="footnote-1">[1]</a> Tukthus för qvinnor.
</p>

<p>
“Vill ni kanske påstå att er kammarjungfru författat
den der besvärande skrifvelsen?“
</p>

<p>
Markisinnan svarade med en nickning, som kunde betyda
hvad som helst.
</p>

<p>
“I sådant fall förvånar mig blott en sak.“
</p>

<p>
“Hvilken?“
</p>

<p>
“Att er kammarjungfru, om hon begått ett sådant brott,
i stället för att vara på väg till Saint-Lazare, ännu är qvar
i ert hus.“
</p>

<p>
“En qvinna förlåter gerna ett brott, som har kärleken
till orsak.“
</p>

<p>
“Kärleken?“
</p>

<p>
“Ja, är det då så otänkbart att en kammarjungfru kan
älska en hertig?“
</p>

<p>
“Er kammarjungfru skulle således älska hertig de Beaudreuil!
... och hon bevisar sin kärlek derigenom att hon förfalskar
hans stil?“
</p>

<p>
“Ni vet då ej att den mest brinnande kärlek, när den
förrådes, blir det mest brinnande hat? ... Men jag glömde
att ni är ett barn, som ännu icke känner verlden.“
</p>

<p>
“Det är troligt att ni icke har så orätt deruti ... men
ett ber jag er icke glömma.“
</p>

<p>
“Och hvad skulle det vara?“
</p>

<p>
“Att jag icke har barnets lättrogenhet ... Men icke nog
dermed: det är äfven min fasta föresats att söka upplysa
alla andra, hvilka kunde vara lika lättrogna som ni anser
mig vara.“
</p>

<p>
Markisinnans svarta ögon slungade på den unge mannen
en blick, flammande och vild som blixten.
</p>

<p>
Armand satte mot blixten ett trotsigt leende.
</p>

<p>
“Ni tror mig då ej?“ frågade hon med snart återvunnen
köld.
</p>

<p>
“Nej“, svarade Armand utan vidare omständigheter.
</p>

<p>
Markisinnan tycktes fundera på något. Derefter sträckte
hon ut ena armen mot marmorbordet, fattade en gyllene
ringklocka och ringde.
</p>

<p>
<a id="page-314" class="pagenum" title="314"></a>
Denise inträdde blek och darrande.
</p>

<p>
“Denise“, sade markisinnan efter att länge hafva betraktat
den förskräckta flickan; “det är nu återigen fråga om
den der biljetten, som redan åstadkommit så mycket oväsende
... Den unge mannen der tror att det var en skrifvelse från
hertigen till mig ... Är det så?“
</p>

<p>
Denise såg ömkelig ut och hennes läppar rörde sig utan
att gifva något ljud.
</p>

<p>
“Svara, Denise!“ uppmanade markisinnan; “har hertigen
skrifvit denna biljett?“
</p>

<p>
“Nej, madame!“ svarade ändtligen kammarjungfrun, stirrande
på mattan.
</p>

<p>
“Är det något mera ni vill att jag skall fråga den stackars
flickan?“ vände sig markisinnan till Armand.
</p>

<p>
“Jag skulle naturligtvis gerna vilja veta hvem som skrifvit
den“, svarade denne.
</p>

<p>
“Och ni vill att jag skall göra henne denna fråga i en
främmandes närvaro?“
</p>

<p>
“Ja, i fall ni anser er böra öfvertyga mig om sanningen.“
</p>

<p>
“Ni drifver er obarmhertighet bra långt, monsieur“,
sade markisinnan med en medlidsam blick på kammarjungfrun.
“Denise! du måste uppriktigt säga den unge mannen
hvem som skrifvit den.“
</p>

<p>
“Jag?“ utropade Denise, skådande än på markisinnan
och än på Armand, under det att hon skälfde i alla leder.
</p>

<p>
“Du har ingenting att frukta, mitt barn“, fortfor markisinnan;
“du har min förlåtelse och behöfver ingen annans
... Icke heller tror jag att monsieur Armand har skäl att
vara mera oförsonlig mot dig än jag, ty att han tagit biljetten
och visat den för mademoiselle Géronnière samt derigenom
satt verlden i rörelse, det är icke ditt fel, utan blott
hans ... Frukta således ingenting, utan säg inför honom detsamma
som du bekänt inför mig, nämligen att det är du, du
sjelf som skrifvit denna fatala eller, rättare sagdt, enfaldiga
biljett.“
</p>

<p>
Denise vred sina händer, så att hon kunnat vrida dem
ur led.
</p>

<p>
“Skynda dig, flicka!“ uppmanade markisinnan med hög
och befallande stämma: “det är du som skrifvit den.“
</p>

<p>
“Ja!“ stammade Denise nästan tillintetgjord.
</p>

<p>
“Ni? ni!“ ropade Armand, betraktande kammarjungfrun
med bestörtning.
</p>

<p>
<a id="page-315" class="pagenum" title="315"></a>
“Monsieur!“ sade markisinnan; “jag hoppas att ni icke
tilltror er ega rättighet att göra den arma flickan några förebråelser
... Äfven väntar jag af er ridderlighet, att ni icke
för någon, hvem det vara må, omtalar denna händelse, som,
efter hvad jag nyss låtit förstå, endast är ett verk af en
barnslig svartsjuka.“
</p>

<p>
“Men“, yttrade Armand, “men ...“
</p>

<p>
“Hvad ville ni säga?“
</p>

<p>
“Är mademoiselle Géronnière upplyst härom?“
</p>

<p>
“Det är klart.“
</p>

<p>
“Om rätta förhållandet?“
</p>

<p>
“Om rätta ... det förvånar mig att ni ens kan sätta det
i fråga ... Denise har velat gifta mig med en hertig“, tillade
hon skrattande, “och det var välmenande af henne;
men ni, monsieur, tror att en markisinna, när hon gifter sig
med en hertig, behöfver göra det hemligt, och det är enfaldigt
af er ... Hvad er vän, vindragaren, beträffar, så är det
kanske nog med den minnesbeta jag redan gifvit honom ...
Jag vill derför använda mitt inflytande för att få honom
tillbaka ... Och nu farväl, monsieur!“
</p>

<p>
Armand bugade sig, men dröjde, ty han var sysselsatt
med att studera den förtviflade kammarjungfruns anletsdrag.
</p>

<p>
“Gå in i sängkammaren, Denise, jag skall göra min toalett“,
befalde markisinnan.
</p>

<p>
Denise skred på svigtande ben öfver golfvet och försvann
genom dörren till sängkammaren.
</p>

<p>
I detsamma visade sig samme betjent, som insläppt Armand,
och anmälde baron Saint-Bris, hvilken genast derpå
inträdde och närmade sig markisinnan, som förbindligt smålog
emot honom.
</p>

<p>
Armand igenkände i denne samme kavaljer som han
sett i markisinnans loge på operan.
</p>

<p>
“Ledsaga monsieur ut!“ yttrade markisinnan till betjenten,
dervid hugnande vår hjelte med den artigaste afskeds-gest.
</p>

<p>
Armand, icke tillfredsstäld af det knapphändiga löfte
markisinnan gifvit honom angående Simon, hade visserligen
ett och annat att ytterligare språka med henne om; men
som hennes afskedshelsning var temligen tydlig, så aflägsnade
han sig efter en stel bugning.
</p>

<p>
“Nå, baron!“ yttrade markisinnan till den ankomne, men
med en mun, som icke mera log.
</p>

<p>
<a id="page-316" class="pagenum" title="316"></a>
“Ni har låtit kalla mig, madame ... hvad befaller ni?“
frågade baronen, tagande plats på stolen bredvid divanen.
</p>

<p>
“Ni såg den der karlen?“
</p>

<p>
“Ja, jag visste redan att han var här.“
</p>

<p>
“Och denna farliga menniska läto de uslingarne undkomma“,
fortfor markisinnan.
</p>

<p>
“Det var fasligt hvad man hade brådtom att underrätta
er derom“, yttrade baronen.
</p>

<p>
“Nå, hvad är nu att göra?“ frågade markisinnan högst
orolig.
</p>

<p>
“Var lugn, madame! ... innan aftonen har han upphört
att vara farlig.“
</p>

<p>
“Innan aftonen?“ upprepade markisinnan, utan att synas
lugnare.
</p>

<p>
“Innan middagen ville jag säga“, rättade baronen; “ja,
inom en timme ... Men hvad ville han hos er?“
</p>

<p>
“Inom en timme, sade ni?“
</p>

<p>
“Inom mindre än en timme“, svarade baronen, tummande
sina vackra svarta mustascher.
</p>

<p>
Markisinnan syntes lugnare och log ånyo.
</p>

<div class="chapter">

<h3 class="chapter" id="subchap-0-2-21">
<span class="firstline">Tjuguförsta kapitlet.</span><br />
Vidare om dim-figurer.
</h3>

</div>

<p class="first">
<span class="firstchar">A</span><span class="postfirstchar">rmand</span> följde betjenten, som med vördnadsfull beställsamhet
uppslog dörrarne för den förmente prinsen.
</p>

<p>
Betjenten hade ytterligare stärkts i sin tro, att Armand
vore vida mer än han ville synas vara, deraf att denne så
kallt besvarat markisinnans artiga afskedshelsning, hvilket
säkerligen ingen annan än en mycket hög person skulle våga.
</p>

<p>
Armand fäste dock ingen uppmärksamhet vid betjentens
vördnadsbetygelser, ty han grubblade på den historia markisinnan
nyss berättat honom. Han hade ingen anledning
att anse kammarjungfruns hjerta bättre än herskarinnans.
<a id="page-317" class="pagenum" title="317"></a>
Det kunde vara möjligt, att hela intrigen vore den förras
verk.
</p>

<p>
Visserligen röjde kammarjungfruns sinnesstämning, när
hon afgaf bekännelsen, både oro och fruktan, hvaraf man
skulle kunna draga den slutsatsen, att en annan makt än
kärleken för sanningen vid detta tillfälle beherskade henne;
men detta allt kunde äfven vara en följd deraf, att hon, som
dagen förut berättat honom en annan historia till markisinnans
nackdel, kanske fruktade att Armand skulle yppa den
för en matmor, som icke var att leka med.
</p>

<p>
Men för att kunna förfalska en annans stil fordras allra
minst att sjelf vara skrifkunnig, och Armand kände icke
Denise’s förmåga i den ädla skrifkonsten, men hade icke
mycket förtroende till kammarjungfrurs i allmänhet, hvad
denna kunskap beträffade.
</p>

<p>
Dock, hvad betydde det? I Paris är kanske ännu mindre
än annorstädes brist på kopierings-snillen, som arbeta
både för egen och andras räkning, och kammarjungfrur äro
ofta mindre rådlösa än annat folk. Det är icke för roskull
Molière och Beaumarchais gifvit dem snille och talang på
deras husbondfolks bekostnad.
</p>

<p>
Armand, föga nöjd med kammarjungfruns historia nästlidne
gårdag, var det ännu mindre med markisinnans denna
dag. I den förra framstod han visserligen såsom en simpel
förfalskare, men denna beskyllning ansåg han sig utan svårighet
kunna tillbakaslå. Deremot skyldrade han i den sednare
såsom en narr och det i dubbelt hänseende, och denna
fläck, förutsatt likväl att historien vore sann, fann han omöjlig
att aftvå.
</p>

<p>
Icke under då, om vår hjelte grubblade och tankfull
följde betjenten.
</p>

<p>
Utkommen i farstun stördes han i sina tankar af denne
som med ryggen i bågform yttrade följande:
</p>

<p>
“Monsieur! det var ledsamt att ni icke tog er kappa
med er upp, så att jag fått värma den innan ni tager den
på er ... det är en förskräcklig väderlek i dag.“
</p>

<p>
“Min kappa?“ förvånade sig Armand, som i alla sina
dar aldrig nyttjat ett sådant plagg.
</p>

<p>
“Ja visst, monsieur, ty jag tar för gifvet att ni inte
gått ut i sådant väder utan öfverrock, eller har ni verkligen
ingenting annat än den der tunna blusen? ... Jag ber
<a id="page-318" class="pagenum" title="318"></a>
om förlåtelse, men det är något försigtigt och kunde ha
farliga följder.“
</p>

<p>
“Icke för den, som är van, monsieur.“
</p>

<p>
“Ni skulle vara van att gå i blus?“ satte betjenten i
fråga och blinkade dervid såsom en slipad och i hemligheter
härdad betjent brukar blinka; “monseigneur ursäktar väl att
jag vågar tvifla på det?“
</p>

<p>
Betjenten ansåg sig böra låta den förmente prinsen förstå
att han genomskådat masken, för den händelse att denne
skulle vilja sträcka anonymiteten ända derhän att gå utan
att ge drickspengar.
</p>

<p>
“Monsieur, ni måtte väl icke ha fallit på den idén att
drifva gyckel med mig!“ ropade Armand förargad, ty han
misstänkte verkligen betjenten för en sådan djerfhet.
</p>

<p>
“Bevare mig gud för det!“ ropade denne, tagande förskräckt
ett steg tillbaka.
</p>

<p>
“Nå, hvad pratar ni då om kappa eller hvad det var
för slag?“ fortfor Armand.
</p>

<p>
“Herre min gud, jag trodde att betjenten, som väntar
er utanför porten, bar er kappa.“
</p>

<p>
“Betjenten! ... hvilkens betjent?“
</p>

<p>
“Er naturligtvis ... jag tyckte till och med att det
var två.“
</p>

<p>
“Två? ... ni säger, att det var två betjenter som väntade
på mig?“
</p>

<p>
“På hvem skulle de annars vänta?“
</p>

<p>
“När såg ni dem?“ frågade Armand, som nu började
bli uppmärksam.
</p>

<p>
“Jag var för en stund sedan nere i porten och öppnade
den.“
</p>

<p>
“Och då såg ni?“
</p>

<p>
“Två personer, som stodo utanför och dem jag ej kände.“
</p>

<p>
“Och desse sade att de voro mina betjenter?“
</p>

<p>
“Nej, och icke heller hann jag fråga dem, ty de drogo
sig hastigt tillbaka ... Men jag tog för gifvet att ...“
</p>

<p>
“De drogo sig tillbaka, säger ni?“
</p>

<p>
“Ja, monsieur.“
</p>

<p>
“Och hastigt?“
</p>

<p>
“Ja, och som det var stark dimma, så kunde jag inte
se dem mera ... Monsieur finner således att ...“
</p>

<p>
“Men har icke den herrn, som nyss kom, betjenter?“
</p>

<p>
<a id="page-319" class="pagenum" title="319"></a>
“Baronen? ... visst har han det ... men inte var det
hans, för dem känner jag nog.“
</p>

<p>
Armand gick till förstugufönstret, som vette åt gatan
och tittade derigenom, men han såg ingenting annat än den
tjocka ogenomträngliga dimman.
</p>

<p>
“Bonjour, monsieur!“ sade han efter några ögonblicks
öfverläggning med sig sjelf och gick derefter utför trapporna.
</p>

<p>
“Bon“ kom visserligen fram på betjentens läppar, men
“jour“ sväljdes, ty hans högra hand, som enligt gammal vana
framräcktes, fick emot vanan ingenting.
</p>

<p>
Han gjorde en grimace som tycktes säga: “Gud bevare
oss från sådana prinsar!“ eller “ges det väl någon onyttigare
varelse på jorden än en snål prins!“
</p>

<p>
Betjenten, hackande tänderna lika mycket af köld som
af förargelse, lemnade snart farstun.
</p>

<p>
Dagen hade börjat olyckligt för honom. Först hade
han varit höflig för ingenting och sedan hade han för samma
betalning kanske förstört sin helsa.
</p>

<p>
När Armand, i hvars öron det der “bon“ klingat ganska
hemskt, kommit ned i portgången, fann han portvaktaren
stående utanför dörren till sin portkammare, fullt ut om
ej mera ödmjuk och bugande än betjenten.
</p>

<p>
Dennes förra goda tanke om den förmente prinsen hade
således äfven transpirerat till portgången.
</p>

<p>
“Befaller monsieur att jag öppnar porten?“ frågade
denne med ett leende allra minst värdt en franc.
</p>

<p>
Armand stod tigande med högra handen om hakan, lik
den som söker ett förnuftigt beslut. Ingen tror kanske hvad
det är nyttigt att taga sig om hakan, isynnerhet för den
som icke har snusdosan att rådfråga.
</p>

<p>
“Ni har säkert en god syssla, monsieur portvakt?“ frågade
ändtligen Armand, tagande handen från hakan, hvilket
bevisar att han fattat sitt beslut.
</p>

<p>
“En förträfflig syssla, monsieur“, svarade portvaktaren,
“den bästa man kan önska sig ... bara förnämt folk som går
ut och in, upp och ned ... deraf följer att det alltid vankas
hederligt med drickspenningar åt portvaktaren ... jag bedyrar,
monsieur, att det sällan är någon som ger mig mindre
än en franc för mitt besvär att öppna porten ... Merendels
får jag två, ja till och med fem ... det blir en vacker inkomst
det på året ... Men det behöfs också, monsieur ...
man har en talrik och fattig familj, åtta personers dagligt
<a id="page-320" class="pagenum" title="320"></a>
hushåll, monsieur, och om det icke funnes personer, hertigar
och prinsar, monsieur, som understundom, ja ganska ofta
gifver mig en och annan louisd’or, så skulle det ...“
</p>

<p>
“Och ni bor förmodligen bra också?“ afbröt Armand
portvakten, hvilken hade ett vida mer populärt och lättfattligt
framställningssätt än sjelfva betjenten.
</p>

<p>
“Åjo, går väl an“, svarade portvaktaren; “kanske det
roar monsieur att se hur en arm syndare bor“, tillade han,
i det han med en djup bugning öppnade dörren till kammaren;
“så får jag kanske den äran, den nåden att visa er
min hustru.“
</p>

<p>
“Det skall bli mig rätt angenämt att få se henne“, ljög
Armand, som hela tiden sett hennes knotiga ansigte genom
glasrutan på dörren och var belåten med hvad han redan
sett.
</p>

<p>
Armand steg in i rummet och skådade omkring sig derinne.
Han begrep icke huru ett åtta personers hushåll kunde
rymmas i denna kammare, så framt icke portvakterskan finge
gälla för sju, hvilket hon nog såg ut för att göra.
</p>

<p>
“Kammaren är just icke mycket lång och inte mycket
bred heller“, menade portvaktaren; “men så är den så mycket
högre.“
</p>

<p>
“Och ett stort fönster med hvitt vackert glas uti“, anmärkte
Armand, som företrädesvis riktade sina ögon dit.
</p>

<p>
“Näst ett par goda ögon behöfver en portvaktare två
goda fönsterrutor“, förklarade portvaktaren.
</p>

<p>
“Naturligtvis ... Förlåt, madame! vore det möjligt att
få tända en cigarr?“ frågade Armand sin husliga värdinna.
</p>

<p>
“Tusen, monsieur, om ni behagar“, svarade hon, hastande
till en bundt tändstickor, som stod på spiskanten.
</p>

<p>
Armand förde handen först i sin ena ficka och sedan i
den andra.
</p>

<p>
“Hvad är det!“ skrek han till och drog ut den tomma
handen; “sådan förargelse! ... jag har tappat mitt cigarrfodral.“
</p>

<p>
“Herre min gud! det var kanske ett dyrbart fodral!“
ropade portvaktaren och hans hustru nästan med en mun.
</p>

<p>
“Åja så der ... jag hade icke velat förlora det för
femtio francs ... stommen var af silfver med små guldstift uti.“
</p>

<p>
“Silfver med guldstift!“ ropade det deltagande portvaktarfolket.
</p>

<p>
<a id="page-321" class="pagenum" title="321"></a>
“Om betjenterne fått tag uti det ... tro mig, monsieur,
en sådan pjes lemnar ingen tillbaka“, erkände hustrun fritt
och otvunget.
</p>

<p>
“Nej, jag kommer ihåg nu“, sade Armand: “innan jag
gick in genom er port, tog jag upp fodralet och lade deruti
en halfrökt cigarr ... derefter stoppade jag fodralet tillbaka
i min ficka, såsom jag trodde åtminstone, ehuru det är mera
troligt att jag stoppat galet och släppt det på gatan.“
</p>

<p>
“På gatan?“
</p>

<p>
“Då är det förloradt, ty sedan monsieur kom in, ha säkert
flere personer gått förbi huset.“
</p>

<p>
“Men det är också möjligt att ingen sett det för den
tjocka dimmans skull“, trodde Armand.
</p>

<p>
“Det vore, min själ, inte omöjligt!“ medgaf portvaktaren
med ljusnande ansigte; “man kan knappast se något på en alns
afstånd ... Tänk om det låge qvar!“
</p>

<p>
“Nå hvad står du och tänker efter!“ skrek hustrun
till sin man; “ut med dig och leta! ... har du inte ben, har
du inte armar? ... ut med dig! ... himmel! sådan man jag
har! ... en man, som bara tänker!“
</p>

<p>
Dervid knuffade hon sin käre man ut i farstun. Det
syntes tydligen att hon var för portvaktaren hvad portklappen
är för porten, nämligen på en gång slående och oskiljaktig.
</p>

<p>
“Monsieur!“ ropade Armand efter honom, “jag minnes
att jag stoppade ned fodralet midt framför ert fönster ...
leta der mycket noga, ty om jag tappat det, så måste det
bestämdt ligga der.“
</p>

<p>
“Ja, ja!“ skrek portvaktaren, hastande ut på gatan med
oförminskad fart, ty, ehuru fri från hustruns näfvar, förföljdes
han ännu af hennes röst, och en sådan röst kan nog
sätta ben under en arm dödlig.
</p>

<p>
Armand hastade deremot fram till fönstret och lutade
ansigtet mot rutan.
</p>

<p>
Portvakterskan följde honom till fönstret, synbarligen
föga nöjd med den plats han tagit.
</p>

<p>
“Jag har icke mycket hopp om att ni återfår det“, sade
hon, “ty betjenten var nyss ute på gatan.“
</p>

<p>
“Jaså“, svarade Armand, utan att ändra ställning.
</p>

<p>
“Men att monsieur går så der klädd, fast det icke är
karnevals-tiden“, anmärkte portvakterskan leende.
</p>

<p>
<a id="page-322" class="pagenum" title="322"></a>
“Hvarför skulle jag icke det?“ yttrade Armand, ansträngande
sina ögon för att se genom dimman.
</p>

<p>
“Åh“, svarade portvakterskan, “vi äro väl inte så blinda
heller ... hvarför skulle vi vara blindare än andra? ... Ni
tar väl inte illa upp, i fall jag hädanefter säger monseigneur,
i stället för det simpla monsieur?“
</p>

<p>
Under det hon sade detta, gjorde hon nigning på nigning
och det med mycket buller, förmodligen för att draga
Armands uppmärksamhet från fönstret.
</p>

<p>
“Ah, nu ser jag er man!“ ropade Armand, “nu håller
han på att leta framför fönstret.“
</p>

<p>
“Stackars gubbe! se hur han kryper“, yttrade portvakterskan;
“men att det är förgäfves, det anar jag“, tilläggande
derefter för sig sjelf: “om han nu bara kunde stoppa det hos
sig så, att den andre inte märker det.“
</p>

<p>
Såsom vi höra, misströstade icke portvakterskan att
hennes käre man skulle hitta skatten, men hon fruktade blott
att dess rätte egare skulle återfå den.
</p>

<p>
Hennes fruktan var emellertid alldeles obehöflig, ty Armands
ögon följde icke den på gatan trefvande portvaktarens
rörelser. Deremot följde han med mycken uppmärksamhet
rörelserna af tvänne skuggor, som från olika håll närmade
sig skattsökaren.
</p>

<p>
Armand bjöd dock förgäfves till att upptäcka skuggornas
ansigten, som helt och hållet höljdes af dimman. Men det
märkte han att samma skuggor, när de kommit så nära portvakten
att de nästan vidrörde denne, vida hastigare drogo
sig undan än de kommit, hvarefter de alldeles försvunno.
</p>

<p>
Denna upptäckt tycktes emellertid vara nog för vår
hjelte, ty han vände sitt ansigte från fönstret och denna
vändning tillskyndade honom ett hjertligare leende från portvakterskans
läppar.
</p>

<p>
Efter en stund återkom portvaktaren med ett bedröfvadt
ansigte.
</p>

<p>
Portvakterskan fixerade sin man och syntes snart lika
bedröfvad som han. Denna gång var det likväl ingen förställning,
ty förtrytelsen förenade sig med bedröfvelsen.
</p>

<p>
“Ja, det är bestämdt den der uslingen betjenten som
har fiskat upp det“, utbrast portvakterskan.
</p>

<p>
“Och jag som alldeles förstört mina pantalonger!“ knarrade
portvaktaren med en ömklig blick på vår hjelte, viljande
<a id="page-323" class="pagenum" title="323"></a>
dermed låta förstå att fall gifvas, då hittelön kan komma i
fråga, äfven om ingenting hittas.
</p>

<p>
“Mina vänner!“ sade Armand, “låtom oss icke längre
tänka på det der lapprit!“
</p>

<p>
“Lapprit?“ upprepade portvaktaren; “ett par splitter nya
pantalonger! ... o min gud!“
</p>

<p>
“Monseigneur tycker nog att det är lappri, han“, inföll
portvakterskan; “men gubben min var så glad öfver sina
pantalonger, ty han hade fått dem af mig på sin femtionde
födelsedag ... När var det den firades nu? ... jo, för fjorton
dar se’n ... Herre min gud, hvad tiden går fort!“
</p>

<p>
Vaktmästarens hela kostym såg snarare ut för att hafva
varit en gåfva på det lyckliga parets brölloppsdag.
</p>

<p>
“Såg ni inga menniskor ute på gatan?“ frågade Armand
sin värd.
</p>

<p>
“Åjo, visst var det ett par karlar.“
</p>

<p>
“Kände ni dem?“
</p>

<p>
“Nej, monseigneur ... Gud vet hvad jag skall få på mig
om söndag!“ jämrade sig portvaktaren, som bestämdt föresatt
sig att vinna ersättning för det förlorade cigarrfodralet.
</p>

<p>
“Att du icke skäms att så der plåga monseigneur med
dina klagovisor“, bestraffade honom hustrun; “tror du väl att
monseigneur vill att du skall förlora det ringaste? ... ack nej,
det vill han visst icke.“
</p>

<p>
Armand, döf både för mannens klagan och qvinnans
trösteord, lyssnade blott till sina tankar, och dessa sade till
honom följande: Dessa karlar, som posterat sig utanför detta
hus, vänta på ingen annan än dig, och om de just icke äro
desamma som föregående natt legat i din trädgård, hafva de
åtminstone i sinnet samma anslag mot din person, och deras
anslag måste vara ondt och väderleken är mycket tjenlig för
onda anslag, hvartill kommer att en obeväpnad, om än aldrig
så stark och modig, ovilkorligen måste komma till korta
mot tvänne beväpnade och beslutsamma bofvar, till följd
hvaraf det vore högeligen dumdristigt att ensam och obeväpnad
begifva sig ut på denna gata.
</p>

<p>
“Kanske icke monseigneur har vexladt?“ frågade den
omtänksamme portvakten, som härledde den unge mannens
tankfullhet från förlägenhet i den vägen.
</p>

<p>
“Känner ni någon prest med namnet Bredôt?“ blef Armands
oväntade svar på portvaktarens fråga.
</p>

<p>
<a id="page-324" class="pagenum" title="324"></a>
“Broder Bredôt?“ ropade portvakterskan; “skulle vi icke
känna den gudsmannen!“
</p>

<p>
“Går han ofta hit?“
</p>

<p>
“Jag tror det är bara två gånger han varit här“, svarade
portvakterskan.
</p>

<p>
“När var han här sednast?“
</p>

<p>
“Sednast? låt mig se nu ... ah, det var sannt, han gick
ju kort förrän ni kom, monseigneur ... ni borde ha mött honom
i porten, tycker jag.“
</p>

<p>
“Han gaf mig tre francs“, tillade portvaktaren; “alla
äro de så hederliga och frikostiga emot oss.“
</p>

<p>
Armand, för hvilket det ena ljuset efter det andra uppgick,
lemnade sin plats vid fönstret och började promenera
på golfvet; men hans blick på portvaktarens väggur sade
honom att han icke hade lång tid att promenera på, emedan
han lofvat att klockan tolf inställa sig inom en annan och
ganska aflägsen trakt af staden.
</p>

<p>
“Såg ni till någon vagn, när ni nyss var ute?“ frågade
han sin värd.
</p>

<p>
“Någon vagn?“
</p>

<p>
“Som höll i grannskapet af detta hus?“
</p>

<p>
“Nej, det såg jag icke, monseigneur ... ni väntade då er
vagn, monseigneur?“
</p>

<p>
“Ah, den skulle ju vänta mig på rue de l’Université,“
erinrade sig Armand.
</p>

<p>
“Hvarför just der?“
</p>

<p>
“Emedan trädgårdsmuren vetter åt denna gata.“
</p>

<p>
“Ni vet då att man också kommer ut den vägen?“
</p>

<p>
“Skulle jag icke veta det, jag som gått den så många
gånger?“ yttrade Armand med ett leende, som om möjligt
ökade portvaktarfolkets goda tanke om hans person; “jag
förmodar att ni har nyckeln till den lilla porten.“
</p>

<p>
“Nej, den har markisinnan alltid uppe hos sig“, svarade
portvaktaren; “befaller ni att jag går upp för att hemta ned
den?“
</p>

<p>
“Hur tycker ni att det skulle gå an? ... och för öfrigt
behöfs det icke, efter jag alltid bär en sådan hos mig.“
</p>

<p>
“Och som passar till låset?“
</p>

<p>
“Naturligtvis ... det enda jag får be er om, är att ni
följer mig genom trädgården, ty annars kan jag gå vilse i
dimman och dränka mig i någon af dammarne.“
</p>

<p>
<a id="page-325" class="pagenum" title="325"></a>
“Jag vill ledsaga er, monseigneur ... hvad jag skattar mig
lycklig att kunna vara er till tjenst!“
</p>

<p>
“Så skynda er då!“ uppmanade Armand och gick ut i
farstun.
</p>

<p>
“Släpp honom icke förrän du fått allra minst en louis-d’or“,
hviskade portvakterskan i sin mans öra.
</p>

<p>
“Var du lugn, min gumma!“ hviskade mannen tillbaka
och satte sig i rörelse.
</p>

<p>
Vägledd af den erfarne portvaktaren, kom vår hjelte
lyckligt öfver de små broarne och genom häckarne, men
hvilka dimman hindrar oss att beskrifva.
</p>

<p>
“Här hafva vi nu ändtligen den lilla porten“, upplyste
vägvisaren. “Och ni är säker på att ni har er vagn
utanför?“
</p>

<p>
“Visst är jag det.“
</p>

<p>
“Ohoj!“ skrek den beställsamme portvaktaren genom
porten, “är vagnen der?“
</p>

<p>
“Tyst, ni skrämmer hästarne att skena!“ förklarade
Armand.
</p>

<p>
“Det är obegripligt att man icke svarar“, menade portvaktaren.
</p>

<p>
“Kan ni begära att man skall höra i en sådan dimma?“
yttrade Armand.
</p>

<p>
Portvaktaren såg förvånad på vår hjelte, ty han hade
aldrig förut hört att dimman lägger sig på örhinnorna.
</p>

<p>
“Nyckeln passar icke, jag har tagit orätt nyckel“, sade
Armand; “men det gör ingenting ... Var god och lägg er på
fyra fötter.“
</p>

<p>
“Hvad!“ ropade portvaktaren, “skall jag lägga mig ...“
</p>

<p>
“På fyra fötter!“
</p>

<p>
“Fyra fötter? ... men, monseigneur ...“
</p>

<p>
“Begriper ni då icke att jag måste stiga på er rygg,
för att kunna komma upp på muren?“
</p>

<p>
“Visserligen är det beqvämare ... men ... men, monseigneur
...“
</p>

<p>
“Se så, låt det gå fort nu bara“, befalde monseigneur,
tryckande ned portvaktaren mot marken.
</p>

<p>
“Det skall vara för er skull“, pustade portvaktaren, i
det han, liggande fyrfota, sträckte på armarne och benen så
mycket han förmådde, under det att han höjde ryggen, så
att denna liknade ett brohvalf, allt i den berömvärda afsigten
att göra uppstigandet så beqvämt som möjligt.
</p>

<p>
<a id="page-326" class="pagenum" title="326"></a>
Också kom Armand denna gången utan ringaste svårighet
upp på muren.
</p>

<p>
“Nu har jag förstört rocken också“, underrättade portvaktaren,
i det han återtog sin tvåfotade ställning.
</p>

<p>
“Då blir den lika med pantalongerna“, tröstade Armand.
</p>

<p>
“Det der skulle jag icke hafva ha gjort för någon annan,
om man också bjudit mig tjugu louisd’orer“, försäkrade
portvaktaren, som tog till så att han kunde låta pruta med
sig, ifall han emot förmodan skulle behöfva det.
</p>

<p>
“Hör på, monsieur“, sade Armand, “om ni nu genast
går upp till markisinnan och berättar henne, att ni hjelpt
mig öfver trädgårdsmuren, så ger hon er på ögonblicket mera
drickspengar än ni förut fått på hela året ... Farväl nu,
min hedersvän, och helsa er hustru!“
</p>

<p>
Derefter försvann Armand, lemnande portvaktaren allena.
</p>

<p>
“Stum som en marmorbild“ såsom det heter om Bartholo
i Rossinis opera, stod portvaktaren med framräckt hand. Men
som hoppet är det som sist lemnar menniskan, äfven när det
är som befängdast, så började ifrågavarande menniska att
småningom återhemta sig och med detsamma införlifva sig
med den tanken, att markisinnan, hvars frikostighet han väl
kände, nog skulle gifva honom drickspengar, om just icke så
stora som monseigneur förespeglat, åtminstone något ditåt,
och hvilket visst icke vore att förakta.
</p>

<p>
Lugnad återvände han derför genom trädgården och
återsåg snart sin kära portgång.
</p>

<p>
Men porten var öppen och en stor täckvagn höll utanför.
Portvaktaren igenkände genast markisinnans vagn, och
som han deraf drog den slutsatsen att hon ämnade åka ut,
fick han brådtom och ilade med en ynglings raskhet uppför
trapporna till första våningen.
</p>

<p>
När han kom in i salen, såg han att han verkligen
kommit i grefvens tid.
</p>

<p>
Markisinnan, i en toalett som om hon ärnade fara till
Tuilerierna, stod midt på golfvet bredvid sin kammarjungfru,
hvilken just höll på att hänga hermelins-kappan öfver herskarinnans
skuldror.
</p>

<p>
Närmare salsdörren stod baron Saint-Bris med hatten i
hand och färdig att taga på sig sin kappa, hvilken en betjent
höll utvecklad bakom hans rygg.
</p>

<p>
“Jag får helsa nådig markisinnan så mycket ifrån monseigneur“,
började portvaktaren oförtöfvadt, ty ingen tid var
<a id="page-327" class="pagenum" title="327"></a>
att förlora; “han befalde mig berätta nådig markisinnan
att jag hjelpt honom öfver trädgårdsmuren och att jag derföre
skulle bekomma drickspengar af nådig markisinnan.“
</p>

<p>
Markisinnan och baronen, kammarjungfrun och betjenten
stirrade förvånade på portvaktaren, som nu flåsade förfärligt,
ty han hade icke hemtat andan, sedan han tog första
trappsteget.
</p>

<p>
“Monseigneur hade glömt nyckeln till trädgårdsporten
hemma“, fortfor portvaktaren, “men jag lade mig på fyra
fötter, jag, och allt gick som en dans, må markisinnan tro
... Men det var sannt, monseigneur har glömt qvar ett
cigarrfodral med silfverstomme och guldstifter“, tillade han
med en misstänksam blick på betjenten.
</p>

<p>
“Hvad är det ni säger, menniska?“ ropade markisinnan.
</p>

<p>
“Han är drucken“, menade baronen.
</p>

<p>
“Och att jag derför skulle få drickspenger af nådig
markisinnan“, fortfor portvaktaren, “allt det der bad monseigneur
mig säga.“
</p>

<p>
“Hvilken monseigneur“, frågade markisinnan, “hvem
menar ni med monseigneur?“
</p>

<p>
“Honom som jag hjelpte öfver trädgårdsmuren och som
jag låg på fyra fötter ...“
</p>

<p>
“Har då karlen förlorat förståndet!“ ropade markisinnan.
</p>

<p>
“Kan ni då icke säga hvad det är för en monseigneur
ni menar?“ frågade baronen.
</p>

<p>
“Samma monseigneur som för en stund sedan var uppe
hos markisinnan“, svarade portvaktaren.
</p>

<p>
“Har någon monseigneur sökt mig i dag?“ frågade
markisinnan betjenten.
</p>

<p>
“Icke det jag vet, madame“, svarade betjenten, “så
framt inte ...“
</p>

<p>
“Ja, det var just ni som sade att det var en monseigneur“,
inföll portvaktaren, vändande sig till betjenten; “ni
sade det åt min hustru dernere i portgången ... Hvar hittade
ni det der cigarrfodralet med silfverstommen och guldstifterna?“
</p>

<p>
“Tig!“ befallde markisinnan sin outtröttlige portvaktare,
“tala ni, Gaudin! hvad betyder allt det här? hvem menar
han med monseigneur?“
</p>

<p>
“Jag tror nästan att han menar den der unge mannen,
som nyss gick härifrån“, svarade betjenten.
</p>

<p>
<a id="page-328" class="pagenum" title="328"></a>
“Hvad för slag! ... den unge arbetaren! ... Är det
honom ni kallar för monseigneur?“ frågade markisinnan
skrattande.
</p>

<p>
“Den der rödrutige blusen kallar ni för monseigneur?“
tillade baronen, likaledes skrattande.
</p>

<p>
“Arbetaren ... blusen“, stammade portvaktaren med en
förändring i fysionomien, som är omöjlig att beskrifva: “det
var då bara en simpel arbetare ... o min Gud! ... bara en
simpel arbetare?“
</p>

<p>
Det på en gång ömkliga och löjliga kunde icke hafva
en trognare representant än i portvaktaren vid detta tillfälle.
Också hvart han vände sig, såg han endast leende
ansigten, men intet hopp om drickspengar.
</p>

<p>
“Och jag som följde honom genom trädgården, jag som
lät honom klifva på min rygg!“ klagade portvaktaren nästan
gråtande.
</p>

<p>
Denise fortfor att le och betjenten skrattade så att han
måste hålla sig för magen. Men både markisinnan och
baronen blefvo i en hast alvarsamma.
</p>

<p>
“Trädgården!“ upprepade markisinnan; “hvad ville han
i trädgården?“
</p>

<p>
“Han föregaf att han hade sin vagn utanför trädgårdsporten,
den uslingen! ... han sade att han hade nyckeln till
porten och att han gått denna väg många gånger förut, den
bofven!“
</p>

<p>
Markisinnan blef gulgrön i ansigtet.
</p>

<p>
“Ni följde honom genom trädgården, sade ni“, yttrade
baronen med djupa rynkor i pannan.
</p>

<p>
“Ja, jag var en åsna“, erkände portvaktaren; “och när
vi kommo till porten, hvilken var låst, tvang han mig att
lägga mig på händerna, och så steg han upp på min rygg
och från min rygg upp på muren, den nidingen!“
</p>

<p>
“Och sedan?“ frågade på en gång markisinnan och
baronen, vexlande dervid med hvarandra en blick, obegriplig
för de öfrige.
</p>

<p>
“Sedan sade han att markisinnan skulle ge mig drickspengar,
och derefter hoppade han ned.“
</p>

<p>
“På gatan?“
</p>

<p>
“Ja, och allt det der gjorde han säkert bara för att besvära
och förarga mig ... men vänta, vänta bara!“
</p>

<p>
“Således en annan väg!“ mumlade baronen, sammanbitande
tänderna.
</p>

<p>
<a id="page-329" class="pagenum" title="329"></a>
“En annan väg!“ genljöd markisinnans röst ännu dofvare,
hvarefter hon med en blick af gränslöst raseri vände
sig mot fönstret, förmodligen för att dölja sin sinnesrörelse
för de andra.
</p>

<p>
Hade portvaktaren haft någon blick och känsla för
andras qval än för sitt eget, så skulle han kanske kunnat
trösta sig med den hämnd han, ehuru omedvetet, utkräft på
dem som nyss skrattat åt honom. Men han såg ingenting
annat än sina drickspengar, som han förlorat, och sin hustru,
som han tyvärr hade qvar. Hvad var väl löjet i första
våningen mot den storm, som väntade honom i portgången?
</p>

<p>
Med ett ord, tillståndet var ganska beklagligt i den
sköna markisinnans hus.
</p>

<p>
Den ende som var att lyckönska, var onekligen Armand
Cambon.
</p>

<p>
Följaktligen är det en fördel att vara en förment prins,
ja, kanske större än att vara en verklig.
</p>

<div class="chapter">

<h3 class="chapter" id="subchap-0-2-22">
<span class="firstline">Tjuguandra kapitlet.</span><br />
Madeleine-kyrkan.
</h3>

</div>

<p class="first">
<span class="firstchar">E</span><span class="postfirstchar">n</span> fjerdedels timme före den bestämda tiden hade Armand
Cambon infunnit sig på rue d’Anjou utanför bankiren Géronnières
hus.
</p>

<p>
Han hade stått der en halftimma, utan att ännu hafva
fått bud ifrån bankirens brorsdotter.
</p>

<p>
Dimman höll visserligen på att skingra sig, men var
dock ännu så tät, att Armand ansåg sig böra fatta posto
framför sjelfva porten, på det att budet, som han väntade,
desto lättare skulle blifva honom varse.
</p>

<p>
Han brann af otålighet att få träffa den unga flickan,
dels för att erbjuda henne sin tjenst för den händelse hon
ånyo kunde behöfva den, dels för att få fullständig upplysning
om hvad medel man begagnat för att förtaga verkan
af den der biljetten, i fall den vore äkta, hvilket
<a id="page-330" class="pagenum" title="330"></a>
Armand för sin del icke betviflade, dels ock för att meddela
henne hvad som händt honom sjelf, sedan han sist såg
henne, emedan han var fullt öfvertygad att markisinnan
hade del i de tvänne särskilda stämplingar, för hvilka han
varit ett mål och dem han jemväl ansåg hafva något slags
gemenskap med sjelfva hufvud-intrigen.
</p>

<p>
Dessutom kände han ett innerligt behof att försona
det fel han begick, när han vid afskedet dagen förut tryckt
och kysst hennes hand på ett sätt, som naturligtvis måste
såra en sådan flicka som Adelaïde.
</p>

<p>
Minnet af den förvåning och förtrytelse, han då trott
sig läsa i hennes ansigte, hade sedan dess följt och icke
lemnat honom ens under de äfventyr, hvaruti han det förflutna
dygnet varit invecklad.
</p>

<p>
Allt detta skulle han nu försona genom den noggrannaste
uppmärksamhet på sig sjelf och den djupaste vördnad
för henne. Med ett ord, allt skulle bli så bra och godt
igen eller, rättare sagdt, lika främmande och hopplöst som
förr.
</p>

<p>
Hon skulle alltid förblifva den rika och firade arftagerskan,
<em>han</em> alltid den fattige och föraktade arbetaren.
</p>

<p>
Evigt skulle svalget blifva emellan dem; men lika evigt
skulle ock den känsla, han egnat henne, sväfva öfver svalget,
ren som svanen, men tystare än han, tills den dött i det
moln, hvari den lefvat.
</p>

<p>
Buller af vagnshjul och hästfötter störde Armand i hans
romantiska betraktelser.
</p>

<p>
Som han för dimman ännu icke såg hästarne eller åkdonet,
så drog han sig närmare intill porten. Snart började
både hästar och åkdon blifva synliga, och Armand fick tillfälle
att betrakta dem på nära håll, ty vagnen höll just
framför bankirens port.
</p>

<p>
Väntande att någon skulle stiga utur denna vagn, drog
sig Armand några steg åt sidan. Men ingen steg ur vagnen,
och icke heller syntes någon betjent som kunde öppna
vagnsdörren.
</p>

<p>
Kusken, en ståtlig monsieur i rikt livré, satt orörlig
på sin bock, småsvärjande öfver dimman. Vår hjelte beundrade
de höga och stolta hästarne samt den ofantliga
vagnen, för hvars inköpspris man skulle kunnat tillhandla
sig snart sagdt ett helt qvarter inom Ladugårdslands- eller
Catharina-församling i Stockholm.
</p>

<p>
<a id="page-331" class="pagenum" title="331"></a>
Armands beundran afbröts af ett nytt buller från en
annan vagn, hvilken äfven snart visade sig, stannande efter
den första och nästan lika prydlig som den. Också den
sednares vagnsdörr förblef tillsluten.
</p>

<p>
En tredje vagn och strax derpå en fjerde kommo,
stannade och höllo efter hvarandra.
</p>

<p>
Derefter blef det någon stund tyst på gatan.
</p>

<p>
Armand blef orolig och ämnade just fråga någon af
kuskarne, hvem eller hvilka skulle åka i de fyra vagnarne,
då porten till bankirens hus knarrade på sina gånghakar
och tvänne betjenter i samma livré som den förste kusken
utträdde på gatan, närmande sig den första vagnen, hvars
dörr de öppnade.
</p>

<p>
Vår hjelte smög sig fram för att bättre kunna se, ty
allt visade sig för honom som genom ett hvitt flor.
</p>

<p>
Han såg tvänne personer uppstiga i den främsta vagnen.
Den ene var en herre, hvars ansigte han ej kunde
urskilja, men han tycktes ej heller mycket bemöda sig för
att se det, emedan hans blickar uteslutande sökte den andra
personen, en qvinna, som bar en hvit slöja nästan lika lång
som hon sjelf. Slöjan var likväl kastad bakåt, så att den
föll ned på ryggen utefter kappan af mårdbrämad svart
sammet.
</p>

<p>
Armand kunde följaktligen se profilen af damens ansigte,
under det hon uppsteg i vagnen.
</p>

<p>
Armand såg, qväfde med möda ett utrop af bestörtning,
som ville undfalla hans mun, och drog sig derefter hastigt
tillbaka.
</p>

<p>
Från detta ögonblick såg han ingenting af hvad som
vidare passerade. Det var först när den sista vagnen, efter
att hafva upptagit dem som deruti skulle åka, körde från
porten, som han någorlunda återkom till sig sjelf.
</p>

<p>
Hans öron följde ljudet af vagnarne och snart följde
äfven hans fötter samma väg som de.
</p>

<p>
Efter en kort färd stannade vagnarne framför ett större
hus vid samma gata och icke långt ifrån Saint-Honoré.
Armand nalkades den sista vagnen.
</p>

<p>
“Hvarför stannar man?“ frågade han kusken.
</p>

<p>
“Man skall ju upp till mairen först“, svarade denne.
</p>

<p>
“Hvart faren I sedan?“ sporde Armand.
</p>

<p>
“Till Madeleine-kyrkan kan ni väl förstå“, var kuskens
något snäsiga svar; “men akta er för venstra hästen, monsieur“,
<a id="page-332" class="pagenum" title="332"></a>
tillade han, “ty han slår, och ni kunde råka illa ut
för bakbenen.“
</p>

<p>
“Värre kan man råka ut för!“ tänkte Armand, hvarefter
han gick förbi vagnarne, vek af åt venster in på rue
Saint-Honoré, följde denna gata och befann sig snart på
Madeleine-platsen.
</p>

<p>
Denna plats var i det närmaste fri från dimman, och
December-solens klara, om ej just så varma strålar föllo på
den vackra Madeleine-kyrkan, till sitt yttre en trogen afbild
af de tempel, som i en forntid prydde Hellas’ minnesrika
jord.
</p>

<p>
Vår hjelte styrde sina steg mot denna kyrka.
</p>

<p>
“Monsieur Armand!“ hördes en röst bakom honom.
</p>

<p>
Armand vände sig om och mötte för andra gången på
denna dag monsieur Albert.
</p>

<p>
“Det var bra att jag träffade er“, återtog denne; “jag
gick just och tänkte på er.“
</p>

<p>
“Hvarmed kan jag vara till tjenst?“ frågade Armand
tankspridd.
</p>

<p>
“Min gud, hvad ni är blek!“ ropade Albert; “mår ni
illa?“
</p>

<p>
“Jag fryser något ... Den obehagliga dimman ...“
</p>

<p>
Det var vigt att skylla på dimman.
</p>

<p>
“Men jag tycker att det är ganska klart och vackert
nu“, anmärkte Albert ganska riktigt.
</p>

<p>
Albert såg icke den täta och kylande dimma, som hvilade
öfver Armands själ.
</p>

<p>
“Hvad önskar ni, monsieur Albert?“ frågade den sednare.
</p>

<p>
“Jag har nyss skilts ifrån Ledru Rollin, för hvilken
jag berättat hvad ni sade mig i morse.“
</p>

<p>
“Och han?“
</p>

<p>
“Blef naturligtvis lika orolig som jag ... Men ni kom
icke att säga mig hvem det är som spionerar på oss.“
</p>

<p>
“Jag fruktar för den der presten, som bor i mitt grannskap,
den der så kallade broder Bredôt.“
</p>

<p>
“Den der, som ni förut en gång talat om?“
</p>

<p>
“Densamme.“
</p>

<p>
“Nå?“
</p>

<p>
“Den karlen förefaller mig misstänkt i mer än ett hänseende
... Undrar just om han är hvad han synes vara.“
</p>

<p>
<a id="page-333" class="pagenum" title="333"></a>
“Ni tviflar på att han är prest? ... Men efter hvad
jag vill minnas, så har ni beskrifvit honom såsom en figur
med vidrigt ansigte och lömsk uppsyn.“
</p>

<p>
“Beskrifningen är trogen, det kan jag försäkra er.“
</p>

<p>
“Morbleu! hur kan ni då tvifla på att han är prest?“
</p>

<p>
Detta omdöme af Albert förefaller läsaren kanske något
för skarpt; men säkert är att de fulaste karlar, man möter
på gatorna i Paris, äro prester.
</p>

<p>
Den svarta, oformligt långa och vida rocken, i förening
med den lågkulliga och bredbårdade hatten bidrager icke
heller till figurens försköning.
</p>

<p>
Vi frågade en gång en fransman, hur det kom till att
alla prester i Paris med få undantag äro så fula, emedan
det föreföll oss som om man med flit utvalde de fulaste till
detta stånd.
</p>

<p>
“Det är för de arma qvinnornas skull“, svarade fransmannen,
“ty fan sjelf kan ej vara farligare än en vacker
prest.“
</p>

<p>
“Men“, invände vi, “detta öfverensstämmer föga med
den katolska kyrkans idé, som förnämligast går ut på att
imponera på de yttre sinnena och derför måste sträfva efter
möjligaste skönhet i formen.“
</p>

<p>
“Nå, då är det derför att endast fula karlar vilja bli
prester“, sade han, “för att genom den svarta rocken vinna
den lycka, som skulle sky för deras blotta ansigte ... den
svarta rocken, som förefaller oss karlar så obehaglig, har
deremot en elektrisk verkan på damerna.“
</p>

<p>
“Enligt er, skulle således hela den katolska kyrkan
endast vara till för qvinnornas skull“, anmärkte vi.
</p>

<p>
“Ja visst“, svarade fransmannen; “katolska kyrkan
existerar icke blott <em>för</em> damernas skull, utan äfven <em>genom</em>
dem. Utom dem hade vi alla för längesedan varit hugenotter
eller protestanter.“
</p>

<p>
Vi lemna osagdt huruvida fransmannen hade rätt.
</p>

<p>
“Jag misstänker emellertid den der brodern för att stå
i beröring med mördare“, yttrade Armand, “och säkert är
att jag en gång sett honom i sällskap med en ficktjuf.“
</p>

<p>
“Jag vill minnas att ni äfven berättat det.“
</p>

<p>
“Då kommer ni också ihåg den der källaren, som jag
upptäckt bredvid vår“, sade Armand, “och hvaruti fanns
guld och silfver ... Jag trodde först att allt det der var
deponerad egendom; men nu ...“
</p>

<p>
<a id="page-334" class="pagenum" title="334"></a>
“Nu?“
</p>

<p>
“Nu vill jag våga min hals på att det är tjufgods och
att broder Bredôt är den drake, som rufvar derpå.“
</p>

<p>
“Minsann det låter otroligt.“
</p>

<p>
“Det vore kanske i sin ordning att meddela en poliskommissarie
vår upptäckt“, föreslog Armand.
</p>

<p>
“Är ni galen!“ utbrast Albert.
</p>

<p>
Armand såg förundrad på monsieur Albert.
</p>

<p>
“Inser ni då icke“, fortfor denne, “att en polis-undersökning,
börjad med tjufkällaren, kunde sluta med vår, som
ligger bredvid, eller tror ni kanske att den helige brodern,
när han råkat i polisens klor, skall lägga fingrarne emellan,
hvad oss beträffar? ... Så länge vi tiga, tiger han, det kan
ni vara säker på.“
</p>

<p>
“Men detta hemliga förstånd med en sådan person synes
mig afskyvärdt“, förklarade Armand.
</p>

<p>
“Inför moralen möjligtvis, men icke inför politiken“,
svarade Albert.
</p>

<p>
“Och det stackars folket som förlorar sin egendom,
sitt guld och silfver, som vi kanske skulle kunna rädda?“
frågade Armand, som icke vågade disputera med Albert i
politiken, med Albert, som var Ledru Rollins och Louis
Blancs högra hand.
</p>

<p>
“Det folk, som har guld och silfver att förlora“, menade
Albert, “är mindre att beklaga än det folk, som icke
har en bit bröd att äta, och det är just för detta folk som
vi arbeta ... Jag skulle till och med kunna bevisa att det är
en ovillkorlig skyldighet för dem, som ega, att uppoffra något
för dem, som ingenting ega.“
</p>

<p>
Monsieur Albert var också, efter hvad kändt är, en
stor beundrare af S:t-Simon och kunde följaktligen bevisa
ganska mycket.
</p>

<p>
“Det är ett lika stort nöje för mig som för er att se
tjufven på galèrerna“, fortfor Albert; “men om detta icke kan
ske på annat vilkor än att ni och jag måste göra honom
sällskap, då afstår jag gerna från detta nöje.“
</p>

<p>
“Det återstår likväl ett medel att åstadkomma det ena
utan att riskera det andra“, menade Armand, “nämligen att
så fort ske kan flytta vapenförrådet till annan lokal.“
</p>

<p>
“Ett ganska äfventyrligt medel, men som vi skola tänka
på, under det ni är borta, ty det är ju bestämdt att ni reser
i morgon?“
</p>

<p>
<a id="page-335" class="pagenum" title="335"></a>
“Jag reser i dag, helst i dag“, svarade Armand med
liflighet.
</p>

<p>
“I dag? ... så mycket bättre ... Ni är då verkligen färdig
att resa i dag?“
</p>

<p>
“Ja, jag har numera ingenting här att göra“, yttrade
Armand med en sorglig ton och en lika sorglig blick på
Madeleine-kyrkan.
</p>

<p>
“Ledru Rollin skall bli glad, när han får höra det.“
</p>

<p>
“Och jag också, när jag väl en gång är härifrån“,
suckade Armand.
</p>

<p>
“Hvart går ni nu, monsieur Armand?“
</p>

<p>
“In i kyrkan.“
</p>

<p>
“Lycklig ni, som har tid att gå i kyrkan!“ yttrade
Albert leende.
</p>

<p>
“Mycket lycklig“, medgaf Armand, också leende, ehuru
mindre gladt än Albert.
</p>

<p>
De begge konspiratörerne togo afsked af hvarandra,
hvarefter Armand närmade sig den höga trappan, som leder
upp till ifrågavarande kyrka, nedanför hvilken flere lysande
ekipager höllo.
</p>

<p>
“Det är förmodligen i dag en större messa“, yttrade han
till en af kuskarne.
</p>

<p>
“Nej, men ett större bröllopp“, svarade kusken.
</p>

<p>
“Och brudparet är redan inne i kyrkan?“
</p>

<p>
“Nej, monsieur, men man väntar det hvart ögonblick.“
</p>

<p>
“Brudgummen är förmodligen någon rik borgare?“
</p>

<p>
“Det är en hertig, monsieur“, svarade kusken med en
viss andakt, som röjde att han hade sitt stall inom Faubourg
S:t-Germain.
</p>

<p>
Armand borde icke hafva väntat andra svar på sina
frågor, hvilka följaktligen voro öfverflödiga; men han hoppades
kanske att den han frågade, mindre väl underrättad
om verkliga förhållandet, skulle åtminstone för tillfället gifva
någon näring åt det bedrägliga hopp, som aldrig lemnar
menniskan.
</p>

<p>
Armand intog första steget af trappan och vände sina
ögon mot Madeleine-platsen, ty han ville ej gå in i kyrkan
förrän han återsett de fyra vagnarne. Kanske hoppades
han att den, i hvilken hertigen åkte, skulle köra omkull
och dervid knäcka halsen på den förnäme brudgummen, i
fall det lyckades denne att komma helskinnad från mairen.
</p>

<p>
<a id="page-336" class="pagenum" title="336"></a>
För dem, som icke hafva sig bekant huru en kristlig
äkta förening knytes i Frankrike, berätta vi följande:
</p>

<p>
Kontrahenterne vända sig till en notarie, som upprättar
ett äktenskaps-kontrakt, innehållande bland annat de vilkor,
som å ömse sidor äro gjorda och antagna. Med berörde
kontrakt, vederbörligen undertecknadt af kontrahenter, giftoman
och vitnen, infinner man sig hos mairen, som på porten
till sitt embetshus låter anslå namnen på dem, som önska
gifta sig.
</p>

<p>
Detta anslag skall stå minst fjorton dagar, efter hvilken
tid, men icke öfver året, kontrahenterne ega att ånyo inställa
sig hos mairen, som, i fall något jäf mot äktenskapet
under anslagstiden icke blifvit anmäldt, uppläser för de trolofvade
några paragrafer ur Code civil rörande äktenskapet
och derefter förenar dem medelst en för tillfället lämplig
lyckönskan, hvarefter giftermålet är vederbörligen ingånget.
</p>

<p>
Vill man sedan, hvilket visst icke är nödvändigt, derå
vinna kyrkans sanktion, så far man från mairen till närmaste
kyrka.
</p>

<p>
Det är till det mesta endast förnämt och rikt eller
också presterskapet mycket hängifvet folk som begagnar den
kyrkliga ceremonien, och som detta slags folk icke utgör
majoriteten af nationen, så sakna de flesta äktenskap den
presterliga välsignelsen och följaktligen äfven Guds, såsom
bigtfäderne vilja påstå, men skriftebarnen icke erkänna.
</p>

<p>
Det råder mycken otro inom den katolska kyrkan, men
rättvisan fordrar erkänna att denna otro förnämligast gäller
presterskapet, hvars lära man sedan den första stora revolutionen
börjat skilja från Guds och hvars lefverne alltjemnt
gifvit stöd åt denna skilnad.
</p>

<p>
Armand, hvars blick länge irrat öfver Madeleine-platsen,
fäste sig slutligen vid en prydlig vagn, som stannade nära
det jernstaket som omgifver kyrkan. Ur denna vagn stego
en herre och en dam.
</p>

<p>
Armand återsåg i den förre baron Saint-Bris och i den
sednare markisinnan d’Estelle. De gingo uppför trappan
och snuddade förbi vår hjelte, som med ovilkorlig rysning
mötte deras blickar. Begge sågo icke eller låtsade icke se
honom.
</p>

<p>
Armand följde dem med ögonen tilldess de försvunnit
genom kyrkporten, hvarefter hans uppmärksamhet riktades
mot den basrelief, som pryder frontonen på kyrkan.
</p>

<p>
<a id="page-337" class="pagenum" title="337"></a>
Denna basrelief föreställer den botfärdiga Magdalena
af hvilken kyrkan har sitt namn.
</p>

<p>
Magdalena ligger på knä vid frälsarens fötter, bedjande
honom om syndernas förlåtelse, hvilken hon också erhåller.
På venster om frälsaren står Hämndens ängel, tillbakadrifvande
de sju hufvudsynderna som följa Magdalena; på höger
visar sig Medlidandets ängel, ömt betraktande den ångerfulla
synderskan. Uppdragen att framkalla Rättvisan,
låter han i stället nalkas Oskulden, stödd af Tron och
Hoppet. Kärleken, sysselsatt med vården om tvänne barn,
kan ej följa sina systrar, men han anvisar med en blick
den plats, som i de himmelska boningarne är förvarad åt
den segrande dygden, under det att en annan ängel emottager
den frommes själ, uppstigande ur grafven, och visar
denne det eviga lifvet, så ljust och herrligt på andra sidan
grafven.
</p>

<p>
Huruvida Armand gjorde någon jemförelse emellan den
botfärdiga, han såg på frontonen, och den obotfärdiga, han
sett gå in i kyrkan, eller om han i öfrigt beundrade den
yttre arkitekturen af kyrkan, veta vi icke; men att denna
är beundransvärd, det vet hvar och en som en gång sett
den.
</p>

<p>
År 1764 lades grundstenen till en vanlig korskyrka på
ifrågavarande plats, och derpå arbetades ända till 1789, då
arbetet, som redan kostat två millioner, afbröts.
</p>

<p>
Förnuftet, den enda guddom som den första revolutionen
erkände, tyckte att det var nog med de två millionerna,
och detta tycke var kanske icke så oförnuftigt.
</p>

<p>
År 1806 beslöt Napoleon att fortsätta byggnaden, för
att deraf göra ett tempel åt Äran, hans guddom, och hvaruti
borde inställas statyerna af de krigare, som offrat flitigast
åt den grymmaste och blodigaste af alla gudinnor.
</p>

<p>
För detta ändamål ingåfvos icke mindre än 120 förslag,
bland hvilka det af M. P. Vignon slutligen antogs. Denne
började med att nedrifva allt hvad som redan var färdigt
så när som på peristilens åtta kolonner.
</p>

<p>
Vignon hade knappast hunnit resa murarne och de
flesta af pelarne till Ärans tempel, när restaurationen,
efter att med främmande bajonetter hafva bortjagat Äran
och dess öfversteprest, anbefalde byggnadens förändring till
<a id="page-338" class="pagenum" title="338"></a>
en kyrka. Vignon fortsatte arbetet till sin död och blef
begrafven under peristilen.
</p>

<p>
Verket fulländades dock i likhet med hans plan och
framstår nu efter så vexlande öden såsom en herrlig afbild
af den antika byggnadskonsten.
</p>

<p>
Monumentet, 150 alnar i längd och 63 i bredd, är
omgifvet af 52 fristående refflade pelare i korintisk stil,
och sjelfva peristilen är formad af dubbla pelar-rader. Man
kan knappast se något prydligare än denna façade.
</p>

<p>
I stället för fönster hafva murarne nischer, hvaruti
helgon stå; och dagsljuset inströmmar till kyrkans inre från
trenne glas-kupoler.
</p>

<p>
Med ett ord, Madeleine-kyrkan är till sitt yttre ett
mästerstycke, som i sitt slag icke lemnar något framför sig.
Under peristilen hvilar arkitekten förbleknad, förmultnad.
Hvad betyder det? Från hvarje nisch, hvarje kolonn, hvarje
kapitäl strålar hans minne.
</p>

<p>
De fyra vagnarne, kommande från S:t-Honoré, visade
sig på platsen; och Armand skyndade in i kyrkan.
</p>

<p>
Inkommen i kyrkan öfverraskas visserligen främlingen
af en bländande prakt, ty hvilken rikedom af marmor och
guld, statyer och målningar! Men den vördnadsbjudande
högtidlighet, som famnar oss vid vårt inträde inom murarne
af Notre-dame och de fleste andra kyrkor inom Paris, söker
man fåfängt.
</p>

<p>
Allt hvad man der ser bär snarare vitnesbörd om den
sköna konstens blomstring och fruktbarhet inom Frankrikes
sköna land, och man tror sig vara i ett konstgalleri i stället
för i en kyrka.
</p>

<p>
Skeppet, upplyst af de trenne glas-kupolerna, är visserligen
afdeladt medelst tre stora bågar i jonisk stil, hvilka
skola påminna något om det inre af Fredens tempel i Rom;
men de ända till slösaktighet anbragta förgyllningarne anstå
lika litet den antika byggnadskonsten som den guldbroderade
sidenrocken skulle anstå den mediceiska Venus.
</p>

<p>
Både sidomurarne och korets halfrund äro belastade
med marmorskifvor af olika färger och hvilka äfven stöta
konstsinnet, dels derföre att de svära emot och genom sin
tyngd neddraga konstruktionen af det hela, dels också för
det man ej kan begripa hvad de ha der att göra, enär vi
aldrig kunna föreställa oss att de blifvit fästade vid murarne
för att stärka dem.
</p>

<p>
<a id="page-339" class="pagenum" title="339"></a>
Bland målningar i denna kyrka märka vi en, som,
sträckande sig genom skeppets hela längd, framställer åtskilliga
episoder ur Magdalenas lif, troligtvis mera betydelsefulla
i religiöst än i konstnärligt hänseende.
</p>

<p>
För öfrigt faller det af sig sjelft att episoderna ur
Magdalenas lif måste vara mera hugneliga för den ångerfulla
än för den oskyldiga. Högre såsom konstverk uppskattas
den tafla, som pryder halfrunden, hvari kyrkans fond slutas.
Denna målning, följande perspektivets alla lagar på konkav
grund, framställer på sin mest aflägsna eller flyende punkt
Kristus, sittande på en sky samt omgifven af apostlarne och
Magdalena, denna sistnämda vid frälsarens fötter. Nedanför
har konstnären grupperat de stora personligheter, som haft
det största inflytande på kristna religionen från kyrkans
äldsta tider ända till Napoleon, som emottog kejsarkronan af
Pius VII.
</p>

<p>
Kort sagdt, Madeleine-kyrkans inre är mera vackert
än majestätiskt, mera öfverensstämmande med de katolska
ceremoniernas pomp och ståt, än med den frommes andakt.
</p>

<p>
Det enda vi vid beskrifningen hafva att tillägga är, att
före kyrkans inredning inreddes under peristilen Vignons graf.
</p>

<p>
Hvad Armand beträffar, så ser han af hela den inre
prakten ingenting annat än högaltaret, som, ehuru det ännu
är full dager, prydes af en mängd brinnande vaxljus, mellan
hvilkas höga gyllene stakar stå hvita porslinskrukor med
uppspirande röda och hvita blommor.
</p>

<p>
Gången emellan kyrkdörren och altaret är äfven blomsterbeströdd.
</p>

<p>
Hvar och en kan redan deraf sluta till ett bröllopp
mellan personer tillhörande den högre samhällsklassen.
</p>

<p>
Lågorna af de många vaxljusen, kämpande med solens
strålar som skjuta in i kyrkan från glas-kupolerna, sprida
ett gulaktigt sken öfver marmor-gruppen på högaltaret, denna
äfven föreställande Magdalena, hänryckt blickande upp mot
himmelen, med en ärkeängel på hvar sin sida, begge i en
beundrande ställning. Denna grupp af Marachetti ställa vi
högst bland kyrkans öfriga många konstverk.
</p>

<p>
Rundt omkring altarringen prunka förgylda karmstolar
med himmelsblå sidendynor. De fleste af dem äro redan
upptagna af personer, som icke kunna öfverraskas af gyllene
karmar och himmelsblått siden.
</p>

<p>
<a id="page-340" class="pagenum" title="340"></a>
Närmast och midt framför altardisken stå på en dyrbar
hermelins-brämad matta tvänne bönstolar likaledes med förgylda
karmar och blå sidendynor, från hvilkas hörn små
guldtofsar prydligt nedhänga. Katolska kyrkan har minsann
ett rätt vackert ameublement.
</p>

<p>
Framför hvardera af dessa tvänne bönstolar brinner på
altardisken ett tvåtums vaxljus af minst halfannan alns
längd.
</p>

<p>
På hvar sin sida om högaltaret står en trupp korgossar
i hvita kåpor, hvardera anförd af sin bas. Den ene är
Levasseur, förste bassångare vid franska operan, och den
andre Lablache.
</p>

<p>
Det kan gå an att sjunga på ett bröllopp, när hvarje
ton och troligtvis äfven hvar paus betalas med en louisd’or.
Lablache, höljd i den hvita kåpan och sjelf bred och hög
som ett kor, skymmer bort hela sin afdelning.
</p>

<p>
Utom de förnäma herrskapen, som innehafva de gyllene
karmstolarne, finnes äfven mycket annat folk i den
rymliga kyrkan, alla riktande sina blickar mot det festligt
smyckade högaltaret och otåligt afvaktande det lysande brudparets
ankomst. Må man dock icke föreställa sig att kyrkan
i denna stund är helt och hållet upplåten till brölloppshögtidligheten.
</p>

<p>
Madeleine-kyrkan har åtta små kapeller, belägna vid
sidorna och alla med hvar sitt lilla vackra altare.
</p>

<p>
På sju af dessa brinna, mer och mindre talrikt, smala
vaxljus i svarta bleckpipor, som vårdas af svartklädda qvinnor.
Det är likljus, brinnande för deras själar, som slocknat,
när denna dag tändes, och för hvilka man på detta
sätt tror sig bana vägen till Gud.
</p>

<p>
Det är glädjen med sorgen på hvar sin sida. Det är
det jordiska lifvet.
</p>

<p>
Det åttonde af de små altarne bär inga tecken hvarken
af glädje eller sorg, men framför det stå tvänne personer,
likaledes väntande, ehuru mindre på andras lycka än på sin
egen, hvilket man ej må förtänka dem.
</p>

<p>
Äfven de hafva infunnit sig för att emottaga kyrkans
insegel på det äktenskap, som de samma dag knutit inför
mairen.
</p>

<p>
Men ingen af den talrika församlingen följer dem med
sina blickar, ingen har för deras skull tändt vaxljus och
bestrött altarstigen med blommor, ingen orgel skall spela,
<a id="page-341" class="pagenum" title="341"></a>
ingen Lablache sjunga för dem. Man har till och med
glömt att för dem framställa de tvänne simpla bönstolar
och de tvänne tarfliga vigsel-ljus, hvartill de likväl hafva
rättighet.
</p>

<p>
Men bruden bär också en klädning af hvitt kallikå,
och en slöja af det gröfsta gastyg betäcker hennes hufvud.
Brudgummens svarta frack röjer bekantskap med place du
Temple, der man köper endast gamla utslitna plagg, och
hans händer dölja med möda sin rodnad och sina valkar
under den hvita bomullsvanten.
</p>

<p>
De unga fattiga tu möta hvarandras blickar. Kanske
skola de finna lyckan och sällheten utan att lysas af vaxljus,
utan att vandra på rosor.
</p>

<p>
En korgosse kommer ändtligen, med trumpen min bärande
deras tvänne vigsel-ljus. Efter honom framskrider
den prest, som skall helga deras äktenskap. Hans blick är
dyster, ty han beklagar kanske det öde, som denna dag
hindrat hans tjenstgöring vid högaltaret.
</p>

<p>
Brudgummen, icke rådlös, framställer med egen hand
bönstolarne för sig och sin brud. De knäböja. Kanske
skola de möta himmelen utan att knäböja på himmelsblått
siden.
</p>

<p>
Kyrkans brons-port slås upp. Orgeln ljuder.
</p>

<p>
Hvarje knä hvilar mot sin bönstol, under det hvarje
hufvud vänder sig mot ingången för att fånga upp en blick
af den annalkande bruden, hvars skönhet och rikedom man
känner eller hört omtalas. Man är kanske äfven nyfiken
att se hur en sextonårig flicka med skönhet och guld tar
sig ut i brudskruden, liksom man ej redan förestält sig det.
</p>

<p>
Dock sträcker sig icke, såsom i Sverige, den franska
nyfikenheten ända derhän att man springer för att se brudar,
och icke heller vet man af det slags råhet, som hemma
hos oss vid dylika tillfällen stör en ung oskyldig bruds ljufva
blygsamma tankar.
</p>

<p>
Armand hade efter sitt inträde i kyrkan, utan att just
veta hvarför, önskat bana sig fram så nära högaltaret som
möjligt; men vid grinden till det träskrank, som ungefär
femton steg från den stora kyrkporten är upprest för att
tillbakahålla dem, som förut icke skaffat sig sittplats derinnanföre,
hade han genast blifvit hejdad af de personer,
som före honom inkommit i kyrkan och hvilka fattat posto
utanför samma grind.
</p>

<p>
<a id="page-342" class="pagenum" title="342"></a>
Försöket att tränga sig emellan dem hade misslyckats,
och han hade så mycket mindre skäl till ett nytt försök
som deras rätt att stå skranket närmast var obestridlig.
</p>

<p>
Han måste således åtnöja sig med den plats han hade,
tröstande sig med hoppet att åtminstone kunna vara en af
de förste, som skulle få se brölloppståget vid dess inträde i
kyrkan.
</p>

<p>
Men äfven med detta hopp såg det mörkt ut, ty de
personer, som omgåfvo honom, icke nöjda med att hafva
afstängt honom från skranket, tycktes jemväl hafva för afsigt
att tränga honom längre åt sidan, hvarigenom all möjlighet
att se kunde blifva honom betagen.
</p>

<p>
Armand var dock icke den person, som så lätt kunde
trängas från den plats han beslutit att bibehålla. Ehuru
hans våldsamma omgifning utgjordes af högväxta och axelbreda
karlar, dels bättre dels sämre klädde, vek han icke
en hårsmån från sin plats.
</p>

<p>
“Monsieur! ni trampade mig på foten!“ sade den ene
af dessa, en grof ful krabat med röda mustascher.
</p>

<p>
“Pardon, monsieur!“ ursäktade sig Armand; “men jag
trampar er ögonblickligen på den andra, om ni icke står
stilla.“
</p>

<p>
“Monsieur! ni tänker borra in era armbågar i ryggraden
på mig“, anmärkte en annan, som, ehuru svartskäggig,
likväl icke var vackrare än den förre.
</p>

<p>
“Monsieur! i fall ni än en gång bjuder till att drifva
mig baklänges, borrar jag in dem ända till refbenen, s’il
vous plaît!“ svarade Armand.
</p>

<p>
Den svartskäggige böjde sin mun mot den rödskäggiges
öra och hviskade något till denne, som Armand icke kunde
höra. De öfrige kringståendes öron närmade sig samma
mun, liksom för att få del af hvad som sades.
</p>

<p>
Detta väckte vår hjeltes misstanke, ty det föreföll honom
att hvad som hviskades endast kunde hafva afseende
på hans person.
</p>

<p>
“Skulle det möjligtvis vara någon ny komplott emot
mig?“ frågade han derför och det så högt att hans tvetydiga
omgifning borde kunna höra det.
</p>

<p>
Öronen drogo sig hastigt från den svarta munnen.
</p>

<p>
“Tyst derborta och lemna rum för hertigen och hertiginnan!“
ljuder en kraftfull stämma från kyrkporten.
</p>

<p>
<a id="page-343" class="pagenum" title="343"></a>
Den kraftfulla stämman tillhör den ene af de tvänne
reslige schweizarne, som öppna brölloppståget och hvilkas
trekantiga, grannt utsirade hattar och gyllene stafvar synas
högt öfver allas hufvud.
</p>

<p>
Katolska kyrkan förskrifver sina kyrkvaktare ända från
Schweiz, som fortfarande är resarnes fädernesland.
</p>

<p>
Till föga heder dock för detta den gamla frihetens
hjelteland hafva dess hjeltar sedan långt tillbaka låtit värfva
sig icke blott till det katolska presterskapets tjenare, utan
äfven till det absoluta konungadömets drabanter.
</p>

<p>
Det uppstår en förtviflad trängsel, synnerligast vid grinden
till skranket, men icke desto mindre lyckas det Armand
att blifva bland dem, som stå brölloppståget närmast.
</p>

<p>
Hertig de Beaudreuil, svartklädd och dekorerad med
flere ordnar, leder sin brud vid handen. Brudskruden är
naturligtvis af hvitt siden (moirée antique, det dyrbaraste
af alla sidentyger). Brudslöjan, en enda brabants-spets, är
fästad under den krans af orange-blommor som pryder
den sköna nacken. Söderns brudar nyttja icke kronor af
myrten.
</p>

<p>
Från midten af hvarje orange-blomma gnistrar en diamant,
en daggdroppe, som, i stället för att sugas upp, suger
i sig solstrålarne, för att sedan skicka dem afkylda, men
lika klara till menniskans öga, hvilket på detta sätt kan
tillbedja himmelens ljus, utan att brännas och förblindas af
dess strålar.
</p>

<p>
Vi hafva icke sett några fruntimmer hafva så urringade
klädningar som de franska. Men en gång i sitt lif
bära de en drägt, som går upp ända till halsen, och det är
när de stå brud.
</p>

<p>
Vid Adelaïdes betäckta barm är fästadt ett briljantsmycke,
som kunnat göra hundrade familjers lycka.
</p>

<p>
Armand, som icke är någon beundrare af siden och
juveler, fäster sin blick vid brudens ansigte.
</p>

<p>
Hon, som till följd af trängseln icke kan undgå att med
klädningen snudda tätt förbi den unge arbetaren, blir honom
varse. Den blick, hon dervid skänker honom, har icke mer
än tre sekunders varaktighet, men uttrycker icke desto
mindre trenne på hvarandra följande känslor: förvåningens,
föraktets och sist medömkans.
</p>

<p>
Vår hjelte, för hvilken ingen af dessa gått förlorad,
tager ett steg för att följa henne, utan att likväl begripa
<a id="page-344" class="pagenum" title="344"></a>
hvad han ämnade göra, men känner sig i detsamma fjettrad
vid sin plats af flere händer, som med skrufstädets kraft
bakifrån omfattat hans arm.
</p>

<p>
Han vänder om hufvudet och slungar en ursinnig blick
på dem, som stå bakom honom; men ingen af dessa synes
träffad deraf, under det att hans armar fortfarande äro
fängslade.
</p>

<p>
Det är först när brölloppståget hunnit inom skranket
och dess grind blifvit tillstängd som han återfår sin frihet.
</p>

<p>
Orgeln fortfar att spela. De nygifta, framkomna till
högaltaret, knäfalla på hvar sin bönstol framför hvar sitt
vigselljus.
</p>

<p>
En korgosse innanför altarringen framräcker ett mindre
silfverfat, på hvilket brudparet lägger hvar sitt guldmynt.
Korgossen tager de begge guldmynten, korsar öfver dem
och niger i tvänne omgångar, hvarefter han värmer dem i
ljuslågan och fäster dem sedan ett i hvardera ljuset, der de
blifva sittande under hela ceremonien.
</p>

<p>
I de smala ljusen på det mindre altaret n:o åtta sitta
också mynt, men endast tvänne femsous-stycken. I förhållande
till förmögenheten gifver dock det fattiga brudparet
säkerligen mycket mera än det rika.
</p>

<p>
Orgeln tystnar.
</p>

<p>
Madeleine-kyrkans pastor, Duguerre, träder i sin fulla
skrud inom altarringen. Duguerre, en af Frankrikes förnämste
andlige talare, är en högväxt ståtlig man af femtio
år, men han är märkvärdig äfven derför att han är den
ende prest inom katolska kyrkan som är gift.
</p>

<p>
I sin ungdom var han militär, gifte sig tidigt och skulle
med sin hustru resa till Westindien. Under resan förliste
fartyget, och Duguerre, som trodde sig hafva förlorat sin
hustru i vågorna, sörjde henne så djupt, att han öfvergaf
militär-ståndet och blef prest.
</p>

<p>
Många år derefter inkommer ett fruntimmer i Madeleine-kyrkan
och finner en förundransvärd likhet emellan
predikanten och hennes man, hvilken hon äfven trott sig
hafva lemnat på hafsbotten.
</p>

<p>
Man skrider till närmare förklaring och finner att man
å ömse sidor sörjt förgäfves, och återseendets glädje är lika
hjertlig som stor.
</p>

<p>
Men en katolsk prest får icke vara gift. Duguerre
kan ej öfvergifva en hustru, som himmelen återgifvit honom:
<a id="page-345" class="pagenum" title="345"></a>
icke heller kan han öfvergifva Madeleine, som är ett af de
största brödstycken inom franska kyrkan.
</p>

<p>
Huru allt detta slutligen sammanjemkades, känna vi ej;
men Duguerre skildes icke från sin hustru, och Madeleine,
som i Duguerre ännu eger sin herde, bjuder på lika vackra,
men icke fullt så allmänt afhörda messor som förr, emedan
damerna icke tro sig finna samma uppbyggelse i pater Duguerre’s
predikningar som de förr funno, och hvilket torde
gifva ett nytt stöd för nödvändigheten af det katolska presterskapets
ungkarlslif.
</p>

<p>
Kyrkoherden börjar bröllopps-messan, i mycket öfverensstämmande
med de lutherska vigselorden. Kanske äro dock
mannens herravälde och hustruns undergifvenhet målade i
bjertare färger än hos oss, ty det heter, att, liksom Christus
är kyrkans öfverhufvud, så skall ock mannen vara
hustruns, men att också mannen skall älska sin hustru, liksom
Christus älskar sin kyrka.
</p>

<p>
Vidare får hustrun en påminnelse om att hon bör vara
älskvärd som Rachel, vis som Rebecka och trogen som Sara.
</p>

<p>
Deremot afhöres ingen dylik påminnelse för mannens
räkning, antingen derför att det icke finnes några tjenliga
föredömen att anföra eller också för det att det icke anses
löna mödan.
</p>

<p>
Sedan ringarne vexlats, ungefär såsom hos oss, samt
Abrahams, Isaks och Jakobs Gud ytterligare blifvit nedkallad
öfver de nygifta, aflägsnar sig kyrkoherden, hvarefter
tvänne andra prester träda inför högaltaret, och nu börjas
den äkta katolska ceremonien, bestående af pinglingar på
klockor, korstecken, svängningar med rökelsekar, altarkyssningar,
bugningar och nigningar, vid hvilken herrlighet ett
protestantiskt öga har svårt att vänja sig.
</p>

<p>
Deremot behöfver icke örat vänja sig vid sången, den
herrliga sången från de tvänne körerna, som svara hvarandra.
</p>

<p>
Sången är, som vi alla känna, den katolska kyrkans
starka sida, och den hänrycker samma själ som kanske
nyss förut med vämjelse vändt sig från den presterliga pantomimen.
</p>

<p>
När monsieur Levasseur uppstämmer sitt:
</p>

<div class="poem-container">
  <div class="poem">
    <div class="stanza">
      <p class="verse">“Adoremus in æternum</p>
      <p class="verse">sanctissimum sacramentum“,</p>
    </div>
  </div>
</div>

<p class="noindent">
<a id="page-346" class="pagenum" title="346"></a>
tror man sig höra ljudet af en bas-basun, fyllande med oförminskad
styrka den mest aflägsna vrå af det stora templet.
</p>

<p>
Men när signor Lablache svarar med sitt:
</p>

<div class="poem-container">
  <div class="poem">
    <div class="stanza">
      <p class="verse">“Laudate Dominum, omnes gentes!</p>
      <p class="verse">Laudate eum, omnes populi!“</p>
    </div>
  </div>
</div>

<p class="noindent">
då är det åskan som mullrar öfver våra hufvud och det
är som om marmor-grupperna rörde sig på sina piedestaler.
Närmande sig under många nigningar de nygifta, framräcker
presten mot dem den förgylda silfver-patén, hvilken de kyssa
och derigenom besegla oupplösligheten af sitt förbund.
</p>

<p>
Derunder sjunger chören:
</p>

<div class="poem-container">
  <div class="poem">
    <div class="stanza">
      <p class="verse">“Gloria Patri,</p>
      <p class="verse">Gloria Filio,</p>
      <p class="verse">Gloria Spiritui sancto!</p>
        <p class="verse2">Amen.“</p>
    </div>
  </div>
</div>

<p class="noindent">
Det är slut på högtidligheten.
</p>

<p>
De nygifta framför högaltaret lemna sina bönstolar.
</p>

<p>
De nygifta framför det andra mindre altaret knäböja
ännu på sina, ehuru kyrkan, hvad dem beträffar, en god
stund förut uppfylt allan rättfärdighet.
</p>

<p>
De bedja ännu, antingen derför att fattigdomen alltid
är rikare på böner än rikedomen, eller också bedja de för
dem, hvilkas brölloppsfest äfven gjutit glans öfver deras.
</p>

<p>
En dag skulle de för sina barn kunna berätta, att på
deras brölloppsdag hundratals vaxljus brunnit och att Lablache
skakat dômen med sin väldiga stämma.
</p>

<p>
De jättelika schweizarne höja sina gyllene stafvar, och
brölloppståget sätter sig i rörelse mot kyrkporten.
</p>

<p>
Trängseln utanför skranket börjar ånyo. Armand, som
under hela högtidligheten trott sig finna att hans person
mera än brudparet varit föremål för de närmast ståendes
uppmärksamhet, låter sig icke heller nu tillbakaträngas, oaktadt
flere förnyade bemödande.
</p>

<p>
Ännu en gång vidröres han af den frasande moirée-klädningen,
ännu en gång möter han brudens öga, som, ungefär
med samma uttryck som nyss, vänder sig ifrån honom.
</p>

<p>
Armand står med handen på hjertat och den bittraste
sorg i anletsdragen.
</p>

<p>
Bruden, efter att hafva skridit förbi honom ett eller
två steg, stannar hastigt och vänder sig om. Kanske ångrar
<a id="page-347" class="pagenum" title="347"></a>
hon den blick af förakt, hvarmed hon besvarat den unge
mannens djupa smärta.
</p>

<p>
Armand lyfter sina ögon mot höjden, i det han med
handen ger henne ett varningens tecken.
</p>

<p>
Bruden stannar, bleknar och rycker sin hand ur brudgummens.
</p>

<p>
Men i detsamma kasta sig de personer, som under hela
ceremonien i kyrkan bevakat alla Armands rörelser, framför
denne, så att han icke mera kan se hvarken bruden eller
hennes omgifning.
</p>

<p>
Folkmassan tränger på; och medförd i dess hvirfvel,
kommer Armand ändtligen ur kyrkan och det i samma ögonblick
som de granna vagnarne aflägsna sig från platsen.
</p>

<p>
Armand qvardröjer några minuter på trappan, ett rof
för många bekymmerfulla tankar. Slutligen går han ned
på platsen och försvinner bland folket.
</p>

<p>
Klockan fem eftermiddagen är han på väg till Lyon.
</p>

<p class="end">
Slut på förra delen.
</p>

<div class="trnote chapter">
<p class="transnote">
Noteringar:
</p>

<p>
Originalets grammatik, interpunktion och varierande stavning har mestadels bibehållits.
Uppenbarliga fel har rättats utan notis. Vidare rättelser är som följande
(innan/efter):
</p>



<ul>

<li>
... dessa trenne <span class="underline">sou</span>.“ ...<br />
... dessa trenne <a href="#corr-10"><span class="underline">sous</span></a>.“ ...<br />
</li>

<li>
... ensam bodde, hvartill kom, att källaren, <span class="underline">somhiälfde</span> ...<br />
... ensam bodde, hvartill kom, att källaren, <a href="#corr-18"><span class="underline">som hvälfde</span></a> ...<br />
</li>

<li>
... “Jaså, tvänne dagar å <span class="underline">råd</span> ... Hur mycket besvär har ...<br />
... “Jaså, tvänne dagar å <a href="#corr-24"><span class="underline">rad</span></a> ... Hur mycket besvär har ...<br />
</li>

<li>
... verkställare<span class="underline">?</span>“ ...<br />
... verkställare<a href="#corr-33"><span class="underline">.</span></a>“ ...<br />
</li>

<li>
... “Och huru hafva de uppfattat mästaren<span class="underline">.</span>“ ...<br />
... “Och huru hafva de uppfattat mästaren<a href="#corr-48"><span class="underline">?</span></a>“ ...<br />
</li>

<li>
... <span class="underline">sina</span> popularitet. ...<br />
... <a href="#corr-49"><span class="underline">sin</span></a> popularitet. ...<br />
</li>

<li>
... detta tillfälle <span class="underline">har ban</span> ingen bindel hvarken för kroppens eller ...<br />
... detta tillfälle <a href="#corr-53"><span class="underline">bar han</span></a> ingen bindel hvarken för kroppens eller ...<br />
</li>
</ul>
</div>


<div style='display:block; margin-top:4em'>*** END OF THE PROJECT GUTENBERG EBOOK SONEN AF SÖDER OCH NORD. FÖRRA DELEN ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
